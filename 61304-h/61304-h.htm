<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Cronaca di Fra Salimbene parmigiano, vol. I, di Salimbene de Adam
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 10%; font-size: 95%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 110%; margin-top: 1em; margin-bottom: 1em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.dedica {page-break-before: always; text-align: center; padding-top: 3em; padding-bottom: 3em;}
div.dedica p {text-align: inherit; line-height: 1.75em;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h2.anni {font-size: 120%; margin-top: 2em; margin-bottom: 1em;}

span.smaller {display: block; font-size: 70%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.errata {width: 80%; line-height: 1em; margin-top: 2em; font-size: 95%;}
.errata td {vertical-align: top; padding-left: 1.5em; text-indent: -1em;}
.errata td.num {text-align: right; vertical-align: top; white-space: nowrap; padding-right: 1em;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1.5em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i03 {margin: 0; padding-left: 3em; text-indent: -1em;}
.poem p.i05 {margin: 0; padding-left: 3em; text-indent: 1em;}
.poem p.i06 {margin: 0; padding-left: 3em; text-indent: 2em;}
.poem p.i10 {margin: 0; padding-left: 3em; text-indent: 6em;}
.dotted {letter-spacing: .2em;}

    </style>
  </head>
<body>

<div class="booktitle">
<h1>
CRONACA<br />
DI<br />
FRA SALIMBENE
<span class="smaller">VOLUME I</span>
</h1>
</div>

<hr class="silver" />

<div class="titlepage">
<p class="main-t">
CRONACA<br />
<span class="x-small">DI</span><br />
<span class="small">FRA SALIMBENE PARMIGIANO</span>
</p>

<p class="pad1 x-large">
DELL'ORDINE DEI MINORI
</p>

<p class="pad2">
VOLGARIZZATA DA<br />
<span class="large">CARLO CANTARELLI</span>
</p>

<p class="pad2">
SULL'EDIZIONE UNICA DEL 1857<br />
CORREDATA DI NOTE E DI UN AMPIO<br />
INDICE PER MATERIE
</p>

<p class="pad4">
<span class="x-large">PARMA</span><br />
LUIGI BATTEI EDITORE<br />
<span class="large">1882</span>
</p>
</div>

<div class="verso">
<hr class="mid" />
<p>
Parma, Tip. Adorni Michele.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="dedica">
<p>
AL<br />
NOBILLIMO
</p>

<p class="x-large">
MAGISTRATO E CONSIGLIO MUNICIPALE
</p>

<p>
DI PARMA<br />
CHE PER INCITAMENTO ED ESEMPIO<br />
AI FIGLI ED AI NEPOTI<br />
VEGLIA CUSTODE E VINDICE<br />
DELLE GLORIE DEGLI AVI<br />
QUESTO VOLGARIZZAMENTO
</p>

<p class="x-large">
DELLA CRONACA DI FRA SALIMBENE
</p>

<p>
NARRATORE PRIMO E STUPENDO<br />
DELLE VALOROSE GESTA<br />
ONDE I PARMIGIANI DEL SECOLO DECIMOTERZO<br />
FRANCARONO L'ITALIA<br />
DALLA SIGNORIA DI FEDERICO SECONDO<br />
CARLO CANTARELLI<br />
A PICCOLO SEGNO DI MASSIMA RIVERENZA<br />
DEVOTAMENTE DEDICA CONSACRA
</p>
</div>

<div class="chapter">
<p>
<span class="pagenum" id="Page_v">[v]</span>
</p>

<h2 id="discorso">DI FRA SALIMBENE E DELLA SUA CRONACA</h2>

<p class="title">
DISCORSO<br />
DI ANTONIO BERTANI VICE-BIBLIOTECARIO<br />
DI PARMA<br /><br />
<span class="small">PREMESSO ALLA EDIZIONE DEL TESTO ORIGINALE</span>
</p>
</div>

<p class="pad2">
Il decimoterzo secolo che, ricco in Italia del
retaggio di S. Tommaso, di S. Bonaventura e di
altri sommi maestri, dava Dante al mondo intero,
era secolo di grande intellettuale entusiasmo fra
noi, sì che ognuno, il quale si avesse da natura
sortito fervido lume di mente, era vago di rovistare
nel tesoro trasmessogli da' maggiori e di tramandare
a' futuri tutto quanto ne ritraeva, insieme co' frutti
suoi proprii, a tale che tu, leggendo le scritture di
que' dì, ne diresti gli autori presi da una smania,
da una febbre di apprendere e d'insegnare. Fra
questi ardenti spiriti è certo da noverarsi il frate,
di cui pubblichiamo quì l'unico lavoro a nostra certa
conoscenza venuto. Nato egli in Parma, surto appena
<span class="pagenum" id="Page_vi">[vi]</span>
il quinto lustro di quel secolo, da padre che
fu crociato, ebbe svegliatissimo ingegno, congiunto
ad alto cuore e ribollente animo; basti a darne un
sentore la vigoria con cui, giovinetto ancora, tenne
fermo contro l'opposizione, che ben può dirsi, più
che tenace, soldatesca, del padre alla risoluzione
sua di cingere il cordone di S. Francesco. Così deliberato,
il narra ei medesimo, nel suo decimoquinto
anno vestì, per intercessione di Fra Gherardo Boccabadati,
l'abito religioso in Fano all'insaputa di
Guido padre suo; venutone questi a conoscenza,
dolente che la famiglia sua, detta <i>di Adamo</i>, perdesse
così ogni speranza di perpetuazione, giacchè l'altro,
maggiore dei due soli maschi avuti, erasi già
reso frate, corse all'Imperatore, ed implorò ed
ottenne ch'ei s'interponesse presso frate Elia Generale
dell'Ordine che fossegli restituito il figlio. Elia
rispose che il renderebbe, ove questi aderisse di
ritornare al secolo. Volò Guido a Salimbene, lo pregò,
scongiurollo, fecegli ampie promesse; invano; vinto
dall'ira e quasi fatto demente dal dolore, il maledisse;
il giovinetto piegò la fronte pregando Iddio,
e stette saldo. Partì il meschino genitore; e Salimbene
poi nelle sacre ed umane lettere, nella gentile
arte del canto andò liberamente educando e
mente ed animo, onde poi salito in alta stima ebbe
agio d'intrattenersi con assaissimi de' personaggi
più cospicui in lettere, scienze ed armi, gradito
<span class="pagenum" id="Page_vii">[vii]</span>
sino a' Pontefici ed all'Imperadore medesimo.
Giovanil talento indotto avealo a vagheggiar le
dottrine di Gioachino; e veramente quella sua
fantasia, che il sollevava a straordinarie visioni,
parea creata a simili speculazioni; ma più robusto
fatto il pensiero, abbandonolle, e ne rise: amante
del nuovo e del grazioso, ai fiori della nascente
poesia italiana volger volle l'ingegno, e dettò versi
in copia, ora perduti. Non pochi paesi viaggiò,
notando tutto quel che lesse, vide, udì, e a tutto
aggiugnendo le proprie considerazioni; e moltissimo
appunto e lesse e vide e udì, vissuto essendo dalla
fine del 1221 sin oltre il 1287, e fors'anche fin
dopo il 1290: però da questo solo ben potrebbe ognun
farsi una sufficiente idea della importanza della
presente sua Cronaca, nella quale sono appunto registrate
pressochè tutte le impressioni in que' varii
modi ricevute ne' suoi più belli anni. Di questa mio
primo pensiero era stato di porre qui una specie di
rapido compendio; ma poi due considerazioni me ne
distolsero: l'una, la qualità del suo latino, che (sebben
barbaro, ma pur di elegante barbarie) tanto
fluidamente scorre da rendersi di facilissima intelligenza
anche a men pratici della favella del Lazio,
sì che da quest'ultimo lato ben può paragonarsi
al divin libro di quel Tommaso da Kempis, che per
ciò appunto non trovò traduttore nell'aureo secolo
di nostra favella; l'altra, la persuasione che male
<span class="pagenum" id="Page_viii">[viii]</span>
avrei potuto rendere l'evidenza del suo dire, la quale
dalla mia insufficienza attenuata, n'avrebbe avuti
dilavati quei vivi colori con che ne pinge i più
importanti avvenimenti, ne porge i tanti ritratti
de' suoi contemporanei, cui ti sembra vedere nella
sua favella risorgere d'innanzi a te animo e persona.
</p>

<p>
Ond'è ch'io mi restringo all'accennare per brevità
gli altri più eminenti pregi del suo lavoro, e
ciò solo m'induco a fare per eccitar desiderio di
leggerlo tutto tutto in chi fosse ignaro della importanza
sua, e credesse doversi questa Cronaca
mettere a paro delle tante fredde e noiose pei più,
le quali furon opera di volgari intelletti. Della
efficacia del suo ritrarre e avvenimenti e uomini
ho detto testè; ma ciò che in questo pure è più
maraviglioso aggiungo ora: nella dipintura de' primi
in ciò si distingue egli dagli altri cronisti, che,
mentre questi mai non ravvivano di qualche scintilla
il loro racconto, esso al contrario, oltre al calor
generale che intero avviva il suo lavoro, ti balza
fuori all'uopo con uno slancio dell'anima, come là
dove, a cagion d'esempio, dopo aver noverate le
irruzioni de' barbari in Italia, giunto all'ultima,
ripiglia: <i>utinam ultima!</i> Quanto a' ritratti poi è
impareggiato; imparziale dispensa e lode e biasimo,
senza macchiarsi della vergogna dell'ire di parte
ond'era dilacerata questa misera nostra terra: frate,
s'ei ti ragiona del secondo Federico di Svevia, il
<span class="pagenum" id="Page_ix">[ix]</span>
compiange e l'ammira; tutte ne annovera le accuse
dei contemporanei, ma del proprio ne fa sfolgorare
le doti grandiose: frate, applaude alla virtù del
guelfo, ma gli rinfaccia ad un tempo e vizi e colpe,
inesorabile sì e solenne, che alla tua immaginazione
si presenta quasi una scena del supremo giudizio.
Guai a colui che merita biasimo, e sia pur
anche l'uomo il cui nome sta scritto sulla bandiera
della fazione.
</p>

<p>
Nè la sua Cronaca si limita a rinserrar soltanto
notizie italiane; da' suoi confrati, che avean visitate
altre terre, avidamente suggeva le novelle, e
notava: onde qui trovi sin dovizia per le storie
d'Oriente; ed egli stesso de' suoi viaggi in Francia,
ove fu ben affetto, tiene ricordi minuti in modo da
porti sott'occhi e le ricchezze de' vigneti e le costumanze
de' baroni, nell'ora istessa in cui ti descrive
la partenza dalla piaggia natale di Lodovico
volto al riscatto del gran Sepolcro, in maniera talmente
esatta, che inutilmente cerchi l'eguale negli
annalisti contemporanei di quella nazione.
</p>

<p>
Chi tenga dietro allo svolgimento dell'idea filosofico-religiosa,
nelle varie età, troverà qui ampia
messe; la dottrina delle vaghe speculazioni profetiche,
tanto fervente a que' giorni, occupa qui appunto
un luogo principale fra esse; nè minori ne coglierà
chi vada in traccia di ricordi letterarii; e talora
avrà cagione di fare a sè stesso strani quesiti, come
<span class="pagenum" id="Page_x">[x]</span>
quando legga il brano ove Salimbene racconta
di quel bizzarro ingegno di Primasso, di cui reca
versi non pochi, e cui si contendono parecchi paesi.
Egli il dichiara vivente del 1238 circa: come potrassi
por questa data in armonia colla attribuzione
che gli si fa da altri, e dotti assai, di poesie, che
rivelansi di per sè nate ai dì del Barbarossa? e
come poi ciò stesso colla novella del Boccaccio (ripetitor
gioioso delle tradizioni ancor troppo recenti
perch'ei fosse indotto in errore), la quale ne fa
conoscere come Primasso appunto capitasse a Cluny
al tempo che il famoso monastero era retto da un
abate largo e splendido? questo abate altri non poteva
essere che Guglielmo di Pontoise reggente appunto la
cluniacense famiglia dal 1244 o 1245 al 1257 o 1258;
e ciò darebbe la causa vinta al mio Salimbene; ma
dopo quello che intorno a Primasso ha detto l'illustre
Iacopo Grimm, come potrei io osare di sostener
le ragioni del mio compaesano con sì minime
forze e sì lieve addentellato?
</p>

<p>
Giunto al fine di quanto m'ero prefisso, ripeto
la manifestazione del desiderio, che ho vivissimo, che
questo mio povero ed inculto dire metta pungente
brama in chi lesse di tutto ponderare il volume,
perchè ho ferma fede che di gran giovamento debbano
riuscire lo studio principalmente alla tutt'ora
desiderata storia generale d'Italia.
</p>

<p class="indr">
A. BERTANI
</p>

<div class="chapter">
<p>
<span class="pagenum" id="Page_xi">[xi]</span>
</p>

<h2 class="anni" id="avvertimento">AVVERTIMENTO</h2>
</div>

<p>
<i>Parecchi anni passati venuto il Duca di Sermoneta
in divisamento di publicare una continuazione agli</i>
Scriptores Rerum Italicarum <i>si volse al celebre Monsignor
Gaetano Marini per ottenere suggerimenti non
solo, ma trascrizioni pur anche de' preziosi codici storici
chiusi nella Vaticana, i quali potessero formar parte
di simile nuova collezione. Aderì di buon grado il Marini,
e senza più diedesi a far trascrivere dall'Abate
Amati, siccome importantissima, la Cronaca che noi
ora quì publichiamo, e, compiutane la copia, questa
consegnò all'egregio storiofilo. Gli avvenimenti che
gran parte d'Europa posero a soqquadro alla fine del
passato ed al principio del presente secolo, impedirono
a quest'esso di mandare ad effetto il proprio disegno:
venuto egli a morte, fu la sua importante biblioteca
venduta a pubblica auzione, e con questa la copia della
Cronaca Salimbeniana e di altre. Buon per noi che
l'acquirente di tale copia fosse un personaggio dedito
all'incremento de' migliori studii: era egli il Commendatore
Gian-Francesco De-Rossi, di onoranda memoria,
il quale, saputo come il mio ottimo ed amatissimo zio
<span class="pagenum" id="Page_xii">[xii]</span>
Commendatore Pezzana nutrisse gran desiderio di averne
pur copia per collocarla, siccome patrio monumento,
nella Parmense, cortesissimamente volonteroso gliela
concedette.</i>
</p>

<p>
<i>E questa ultima è quella che ha servito, insieme con
alcuni estratti lasciatici dall'Affò, alla presente edizione,
curata per la massima parte, essendo io da
troppe altre occupazioni distratto, dal valentissimo mio
buon amico Cav. Amadio Ronchini insieme all'egregio
Ab. Luigi Barbieri, ai quali m'allieto nel porger quì
publico segno di viva riconoscenza. Ma mentre con ciò
dichiarare do sicurezza a' lettori della fedeltà scrupolosa
della edizion medesima, m'è pur d'uopo avvertirli del
come io sia dolente del doverla presentare con non
poche lacune, colpa del manoscritto del Marini: partendo
egli da' principii degli storiografi de' tempi suoi,
reputò inutili, e però da non trascriversi, cose che oggi
terrebbersi in gran pregio a seconda dei meglio vantaggiati
metodi dello studiare le fonti storiche. Tali sarebbero,
fra quelle appunto ommesse da lui, alcuni trattatelli,
de' quali la Cronaca ne porge intitolazione, valevoli,
a suscitare i nostri e desiderii e lamenti, parecchie
canzoni popolari e satire, ed altro: il che tutto
avrebbe valso almeno a vieppiù dichiarare lo spirito dei
tempi intorno a cui la Cronaca stessa si aggira. Ciò
nulla meno, la Dio mercè, tanto ne rimane da renderla
uno stupendo monumento.</i>
</p>

<p class="indr">
<span class="smcap">A. Bertani</span>
</p>

<div class="chapter">
<p>
<span class="pagenum" id="Page_xiii">[xiii]</span>
</p>

<h2 id="lettori"><span class="smcap">Ai Lettori</span></h2>
</div>

<p>
<span class="smcap">La Cronaca di Fra Salimbene</span>, monumento
storico tanto celebrato, quanto lettura per secoli
invano desiderata, perchè sepolto prima nelle librerie
dei frati, poscia nella biblioteca del Vaticano,
ove si otteneva il permesso di leggerlo, ma non
di copiarlo, fu finalmente pubblicato in Parma nel
1857, prima, e, finora, unica edizione di non molti
esemplari, e già esaurita. Ma se questa pubblicazione
bastò al vivo desiderio di pochi eruditi, che
intendono il latino medioevale del testo Salimbeniano,
era ben lungi dal contentare que' molti, che
pur intendendo il latino classico, non avevano famigliarità
colla lingua latina scritta nei tempi di
mezzo, e tutti quegli altri, cui pungeva la nobil
brama di conoscere almeno i più cospicui documenti
della storia patria, ma alla coltura anche non poca
che possedevano, mancava la conoscenza del latino
di qualunque fosse tempo. Ora poi che le crescenti
generazioni trovano una larghissima messe di coltura
generale nelle Scuole tecniche, negli Istituti
<span class="pagenum" id="Page_xiv">[xiv]</span>
tecnici, militari, di marina, e nelle Scuole di tanti
altri insegnamenti speciali, ne' cui programmi allo
studio delle lingue classiche è sostituito lo studio
delle lingue oggidì parlate in Europa, colla cresciuta
coltura generale è diventato per una parte più vivo
il desiderio e il bisogno di cercare la storia patria
nelle scritture di coloro che videro co' propri occhi
le cose narrate, e per l'altra si è notabilmente
moltiplicato il numero di quelli, a cui manca il mezzo
d'intenderle. Io perciò ho creduto fare cosa non
inutile traducendo questa celebratissima Cronaca,
in cui quel vivissimo ingegno del Salimbene s'impone
ai lettori non tanto come narratore veridico
e critico giudizioso, quanto come scrittore che avviva
sempre il suo racconto e talora lo rende scintillante,
e ti balza fuori collo slancio di un'anima
che trascina. <i>Quanto a' ritratti poi è impareggiato</i>,
dice l'editore parmense, Cav. Antonio Bertani Vice-bibliotecario:
<i>imparziale, dispensa lode e biasimo
senza macchiarsi della vergogna delle ire di parte,
ond'era dilacerata questa nostra misera terra: Frate,
s'ei ti ragiona del secondo Federico di Svevia, il
compiange e l'ammira; tutte ne annovera le accuse
de' suoi contemporanei, ma del proprio ne fa sfolgorare
le doti grandiose; Frate, applaude alle virtù
del guelfo, ma gli rinfaccia ad un tempo e vizi e colpe,
inesorabile sì e solenne, che alla tua immaginazione
si presenta quasi una scena del supremo giudizio.
<span class="pagenum" id="Page_xv">[xv]</span>
Guai a colui che merita biasimo, e sia pur anche
l'uomo, il cui nome sta scritto sulla bandiera della
fazione.</i> Nè ho pretesa di aver fatto lavoro letterario,
che non ho arroganza d'allinearmi co' letterati,
nè d'aver elaborato un'opera di critica, nè di
illustrazione, chè, foss'anche ne avessi avuto intelletto,
me ne sarebbero mancati assolutamente e
tempo e mezzi; ma ho semplicemente e dimessamente
posto cura a volgarizzare e ridurre a lezione
popolare un documento preziosissimo per la nostra
storia nazionale. E se mancherà pregio al volgarizzamento,
s'imporrà e s'aprirà la via da sè il racconto:
e nutro fiducia che a me non si defraudi il
merito del buon volere.
</p>

<p class="indr">
<span class="smcap">Carlo Cantarelli</span>
</p>

<hr class="silver" />

<div class="chapter">
<p>
<span class="pagenum" id="Page_1">[1]</span>
</p>

<h2 id="cronaca">CRONACA
<span class="smaller">DI FRA SALIMBENE DI ADAMO<br />
PARMIGIANO<br />
DELL'ORDINE DE' MINORI</span></h2>
</div>

<p>
D'or innanzi<a class="tag" id="tag1" href="#note1">[1]</a> noi ci incontreremo in un linguaggio
incolto, rude, grossolano ed esuberante, che in molte parti
non conosce leggi di grammatica; ma che segue però la
storia con ordine appropriato. E perciò sarà necessario
che per opera vostra ora si assesti, si migliori, si aggiunga,
si tolga, e, a seconda del bisogno, si riduca alle corrette
leggi della lingua; come anche sup.... questa stessa cronaca
<span class="pagenum" id="Page_2">[2]</span>
manifestamente.... è che noi abbiam fatto in molti luoghi
ove abbiamo trovato molte cose false, e molte dette rozzamente,
<i>delle quali</i> alcune sono state introdotte da
copisti.... che falsificano molte cose; altre poi furono
inserite dai primi compilatori. Chi poi dopo loro fece
qualche giunta, seguì i primi in buona fede, senza star
a pensare se avevano detto bene, o male; sia che il facesse
a scanso di fatica, sia per ignoranza della storia. E veramente
fu meglio assai che scrivessero qualche cosa, quantunque.....
di quello che nulla facessero. Perchè almeno
sappiamo da loro in che anno sono avvenute le cose di
cui parlano; e abbiamo notizia d'alcun che di vero intorno
a geste d'uomini, e intorno ad avvenimenti; notizie che
forse non avremmo, se Dio non ce le avesse volute rivelare
come le rivelò a Mosè, ad Esdra, a Giovanni nell'Apocalisse,
a Metodio martire quand'era chiuso in prigione,
e a molti altri, a cui furono predette le cose future e
aperti i secreti del cielo. Perciò il beato Giovanni dice
che al tabernacolo del Signore ciascuno fa l'offerta che
può: chi porta oro, argento, pietre preziose; chi bisso,
porpora, cocco, giacinto. Per noi sarà già gran che, se
potremo offrire pelliccie e lana di capra. Ma l'Apostolo
dà più pregio alle nostre umili oblazioni. Onde tutto
quel gran miracolo di bellezza del tabernacolo, che per
mezzo di appropriati simboli è figura della chiesa presente
e della futura, è velato di pelli e di cilizii. Sono le cose
più vili quelle che servono a riparare dagli ardori del
sole e dalla molestia delle pioggie. Simile cosa abbiamo
fatto noi in molte altre cronache da noi scritte, edite ed
emendate.
</p>

<h2 class="anni" id="a1212">a. 1212</h2>

<p>
Or dunque l'anno sussegnato (1212) il Re di Francia
col conte di Monforte si ascrisse a' crociati, e, per movere
alla guerra insieme agli altri crociati, preparò quello
stesso esercito che s'era battuto in Ispagna quando l'Imperatore
de' Saraceni, che aveva seco cinquanta Re, fu
<span class="pagenum" id="Page_3">[3]</span>
sconfitto presso Muradal<a class="tag" id="tag2" href="#note2">[2]</a> da tre Re di Spagna; quel
di Castiglia, quel di Navarra, e quello di Aragona, aiutati
dai Portoghesi, de' quali undicimila caddero nella prima
battaglia. Nel medesimo anno 1212, entusiasmata dal
racconto di tre ragazzi di circa dodici anni, i quali <i>dicevano</i>
d'aver veduto in sogno.... assumer.... il segno della croce....
dalle parti di Colonia.... una moltitudine innumerevole
di poveri d'ambo i sessi e di ragazzi crociati, che pellegrinavano
in Italia.... partì dicendo che avrebbero passato
il mare a piedi asciutti, e col braccio di Dio redenta Terra
Santa e Gerusalemme. Ma la finì che scomparvero quasi
tutti. Lo stesso anno infierì una fame sì grande, specialmente
in Puglia e nella Sicilia, che le madri facevano sin
pasto de' loro ragazzi.
</p>

<h2 class="anni" id="a1213">a. 1213</h2>

<p>
L'anno 1213 il giorno santo di Pasqua di Pentecoste,
che cadde nella festa dei santi martiri Marcellino e Pietro
cioè ai due di giugno, i Cremonesi, col solo aiuto di trecento
militi Bresciani, accorsero unanimi col loro carroccio in
soccorso dei Pavesi, molti de' quali erano stati fatti prigionieri
dai Milanesi, presso Castelleone<a class="tag" id="tag3" href="#note3">[3]</a> come s'è detto
più addietro, quando il Re da Pavia passò a Cremona.
Ed ecco improvviso sorgere un gran rumore, ed erano i
Milanesi, che col loro carroccio venivano volando come
saette, e come folgori irrompevano. E in loro aiuto erano
accorsi militi Piacentini, arcieri Lodigiani, Cremonesi fanti
e cavalli, cavalleria Novarese e Comasca, e de' Bresciani altrettanti
o più di quelli che abbiam già detto essere andati
a soccorso de' Cremonesi. Tutta questa gente con unanime
furore e clamore, con coraggio ed impeto, compatta
come un sol uomo, urtarono, respinsero, fugarono, imprigionarono
ed annientarono i Cremonesi e la milizia dei
<span class="pagenum" id="Page_4">[4]</span>
fuorusciti. Ma i Cremonesi riportarono in fine vittoria sui
Milanesi ed alleati loro, e ne trassero il carroccio per
m.... con gran trionfo ed esultanza nella città di Cremona.
Lo stesso anno, a' 13 di Giugno, il Comune di Bologna
promise giurando di far guerra ai Modenesi a favore e
servigio del Comune di Reggio, nè di far mai pace coi
Modenesi senza il consentimento dei Reggiani.
</p>

<h2 class="anni" id="a1214">a. 1214</h2>

<p>
L'anno 1214 i militi di Reggio in servigio dei Cremonesi
e dei Parmigiani si recarono sulla diocesi di
Piacenza per devastare le possessioni dei Piacentini, e
posero gli alloggiamenti presso <i>Colomba</i>,<a class="tag" id="tag4" href="#note4">[4]</a> che è un
monastero dell'ordine de' Cisterciensi.
</p>

<h2 class="anni" id="a1215">a. 1215</h2>

<p>
L'anno 1215 Papa Innocenzo III celebrò un solenne
concilio a S. Giovanni in Laterano. Egli.... corresse ed
ordinò l'ufficio ecclesiastico im.... e vi aggiunse di suo,
e tolse di quel che altri vi aveva intruso; <i>ma non</i> è
ancora bene ordinato secondo il desiderio di alcuni, <i>nè</i>
eziandio secondo la natura della cosa. Perocchè vi sono
molte cose superflue, che inducono più noia che divozione
in quelli che le ascoltano come in quelli, che le recitano.
Tale sarebbe la <i>ora prima della domenica</i>, al momento
che i sacerdoti dovrebbero dire le loro messe, e il popolo
le aspetta; ma non vi ha chi dica messa, perchè i sacerdoti
sono occupati nella recitazione della prima ora. Così il
recitare diciotto salmi nell'ufficio notturno e della domenica
prima di arrivare al <i>Te Deum laudamus</i>, d'estate,
quando le pulci molestano, e le notti son brevi, e il caldo
è intenso, e d'inverno per freddo, non fa che annoiare.
Vi sono ancora molte cose da mutare in meglio nell'ufficio
ecclesiastico; e sarebbe bene il farlo, perchè è zeppo
di grossolanità, quantunque non riconosciute da tutti.
</p>

<h2 class="anni" id="a1216">a. 1216</h2>

<p>
L'anno 1216 morì Papa Innocenzo III presso Perugia
<span class="pagenum" id="Page_5">[5]</span>
in Luglio, ed è sepolto nella chiesa episcopale. Al suo
tempo fiorì rigogliosa la Chiesa, e tenne supremazia sull'Impero
romano, e sopra i Re ed i Principi di tutta
la terra. Ma l'Imperatore Federico, da lui esaltato e
chiamato figlio della Chiesa, fu uomo pestifero, maledetto,
scismatico, eretico, epicureo, coruttore di tutto il mondo,
perchè seminò nelle città italiane tanto seme di divisione
e di discordia, che dura tuttora; sicchè i figli, riguardo
a' padri loro, possono ripetere il lamento profetico
di Ezechiele 18.º: <i>I padri hanno mangiato l'agresto,
ed i denti de' figliuoli ne sono allegati.</i> E parimente
Geremia nell'ultimo de' treni: <i>I nostri padri hanno
peccato, e non sono più: noi abbiam portate le loro
iniquità.</i> Quindi pare verificata in Federico la profezia
dell'abbate Gioacchino<a class="tag" id="tag5" href="#note5">[5]</a> all'Imperatore Enrico padre
di lui, che si lamentava di suo figlio quand'era ancor
giovinetto: <i>Il figlio tuo sarà perverso</i>, gli disse: <i>iniquo
sarà il figlio tuo ed erede, o principe. Perocchè,
diventato padrone, metterà sossopra il mondo, e calpesterà
i santi dell'altissimo.</i> Perciò si attaglia benissimo
a Federico ciò che il signore per bocca di Isaia
10.º disse di Assur, ossia di Senacheribbo: <i>Penserà nel
cuor suo di distruggere e di sterminare genti non poche.</i>
Tutte queste cose si avverarono in Federico, come abbiamo
veduto noi cogli occhi nostri, noi, che, ora che scriviamo,
siamo nel giorno che è vigilia della Maddalena del 1283.
Tuttavia si può scusare Papa Innocenzo di aver deposto
Ottone ed esaltato Federico, perchè lo fece con buona
intenzione, secondo il detto del salmo: <i>l'uno umilia,
<span class="pagenum" id="Page_6">[6]</span>
l'altro esalta.</i> E nota che Innocenzo.... fu uomo generoso
e <i>mag.... dis</i>. Perocchè una volta accostò a sè stesso
stesa pel lungo la tunica inconsutile del signore per misurarla
coll'altezza della propria persona, e gli parve che
Gesù Cristo fosse di piccola statura; ma poi vestitosene,
si trovò più piccolo di lui. E perciò gli entrò nell'animo
una reverenza, che lo mosse a venerarla come era conveniente.
Così quando predicava al popolo soleva tenersi
sempre dinanzi il libro aperto. E quando i cappellani gli
domandavano come mai un uomo, quale egli era, sapiente
e letterato facesse tal cosa, rispondeva: Lo faccio per voi,
per dare esempio a voi, che siete ignoranti e avete rossore
di studiare. Ad Innocenzo successe Onorio III.
</p>

<p>
L'anno 1216, millesimo già sunnotato, milizie e arcieri
andarono in aiuto de' Bolognesi attorno a S. Arcangelo<a class="tag" id="tag6" href="#note6">[6]</a>
contro quei di Rimini, e posero assedio a quel castello,
e vi stettero lungo tempo, tanto che fu poi fatta la pace;
e tutti quelli di Cesena, che erano nelle carceri di quei
di Rimini, ed erano settecento, furono prosciolti. Cadde
quell'inverno grandissima quantità di neve, e fece freddo
intenso, sicchè ne furono distrutte le vigne, e il Po gelò
e su quel ghiaccio le donne menavano le danze; e i cavalieri
facevano correndo loro torneamenti; e i campagnuoli
passavano il Po co' loro carri, barocci e treggie.
Così durò due mesi. E allora lo staio del frumento si
vendeva nove di quegli imperiali che erano in corso e
lo staio della spelta quattro imperiali. E la Regina, moglie
di Federico Imperatore, figlio del fu Imperatore Enrico,
passò per Reggio di ritorno dalle Puglie, e in viaggio
per raggiungere suo marito in Germania. E il Comune
di Reggio le fece le spese per tutto il tempo della sua
sosta in città.
</p>

<p>
<span class="pagenum" id="Page_7">[7]</span>
</p>

<h2 class="anni" id="a1217">a. 1217</h2>

<p>
L'anno 1217 fu fatto Papa Onorio III, il quale convocò
un concilio, in cui decretò che per virtù di quel solo
decreto incorressero la scomunica tutti quelli che facessero
una legge qualunque restrittiva della libertà della
chiesa; e che nessun sacerdote o prelato studiasse
giurisprudenza, nè vi fosse insegnamento di leggi a
Parigi; depose un Vescovo, che non aveva letto il Donato<a class="tag" id="tag7" href="#note7">[7]</a>;
e ordinò che stesse sempre acceso un lume davanti
all'ostia consacrata, e che il sacerdote nel portarla agli
infermi la tenesse sempre davanti al petto.
</p>

<h2 class="anni" id="a1218">a. 1218</h2>

<p>
L'anno 1218 in Giugno i Reggiani andarono col loro
esercito in aiuto de' Cremonesi e Parmigiani a Zibello<a class="tag" id="tag8" href="#note8">[8]</a>
contro i Milanesi e loro alleati; e fu gran combattimento
tra loro il giovedì tra le tempora; e molti d'ambe le
parti ne morirono, e molti furono i prigionieri; e fu
giurata un'alleanza tra Reggio e Parma. Guido da Reggio
era allora Podestà di Parma. L'anno stesso i pellegrini
cristiani cinsero d'assedio Damiata.
</p>

<h2 class="anni" id="a1220">a. 1220</h2>

<p>
L'anno 1220 Federico figlio dell'Imperatore Enrico
fu incoronato nella chiesa di S. Pietro in Roma da Papa
Onorio III il dì di S. Cecilia vergine e martire; e sua
moglie la Regina Costanza fu coronata Imperatrice con
buona pace de' Romani; il che quasi mai s'è udito di
altro Imperatore. Ed imperò trent'anni ed undici giorni;
e morì il giorno compleanno della sua incoronazione in
una piccola città della Puglia, che si chiama Fiorentino<a class="tag" id="tag9" href="#note9">[9]</a>
presso Nocera<a class="tag" id="tag10" href="#note10">[10]</a> de' Saraceni. Nel millesimo
<span class="pagenum" id="Page_8">[8]</span>
suddetto da' Reggiani, Parmigiani e Cremonesi fu posto
assedio a Gonzaga<a class="tag" id="tag11" href="#note11">[11]</a>, che era occupata da' Mantovani
e dal conte Alberto di Casaloddi della diocesi di Brescia.
E l'anno stesso si fece il cavo Tagliata, o Incisa, e vi
si immise il Po<a class="tag" id="tag12" href="#note12">[12]</a>; fu preso il castello di Bondeno<a class="tag" id="tag13" href="#note13">[13]</a>
un martedì 16 di Giugno da' Mantovani, Veronesi, Ferraresi
e Modenesi; e il 10 d'Agosto, giorno di S. Lorenzo,
i Mantovani furono sconfitti, messi in fuga e fatti prigionieri
da quei di Bedullo, che erano venuti da Fabbrico
e da Campagnola per depredare e incendiare Bedullo<a class="tag" id="tag14" href="#note14">[14]</a>
stesso.
</p>

<h2 class="anni" id="a1221">a. 1221</h2>

<p>
L'anno 1221 morì il beato Domenico ai 6 d'Agosto.
Ed io frate Salimbene di Adamo di Parma nacqui
quest'anno stesso ai 9 di Ottobre giorno di S. Dionigi e
Donnino; e Baliano di Sidone, gran barone di Francia,
che d'oltre mare era venuto a conferire con Federico II,
mi tenne a battesimo, come mi dicevano i miei, nel
battistero di Parma, che era accanto a casa mia. E me
lo ha detto anche frate Andrea d'oltremare, della città
di S. Giovanni d'Acri, dell'Ordine de' frati Minori, che
vide e se ne ricorda, e si trovava col prenominato barone,
come addetto alla sua famiglia e compagno di viaggio.
</p>

<h2 class="anni" id="a1222">a. 1222</h2>

<p>
L'anno 1222 furono colmate dai Bolognesi e Faentini
le fosse della città di Imola, e ne furon portate le porte
<span class="pagenum" id="Page_9">[9]</span>
a Bologna. E lo stesso anno, a Reggio si sentì una fortissima
scossa di terremoto, mentre Nicolò Vescovo di
Reggio predicava nella chiesa maggiore di S. Maria; e fu
sentito anche per tutta Lombardia e Toscana, e fu detto
specialmente terremoto di Brescia, perchè ivi si fece
sentire più terribilmente; sicchè fuggiti i Bresciani dalla
città, se ne stavano all'aperto sotto padiglioni per non
morire sepolti sotto le ruine delle case. E ne ruinarono
molte case, torri e castelli de' Bresciani; i quali poi si
erano tanto addomesticati con quel terremoto, che quando
cadeva il pinacolo d'una torre, o una casa, stavano a
guardare e scrosciavano dalle risa. Onde un tale disse
in versi:
</p>

<div class="poem"><div class="stanza">
<p class="i01">Mille ducentis viginti Christe duobus,</p>
<p class="i01">Postquam sumpsisti carnem, currentibus annis</p>
<p class="i01">Talia fecisti miracula Rex benedicte:</p>
<p class="i01">Stella comis variis augusti fine refulsit;</p>
<p class="i01">Septembris pluvia vites submersit et uvas,</p>
<p class="i01">Destruxitque domos, fluvii de more rapacis;</p>
<p class="i01">Lunaque passa fuit eclypsim mense novembris;</p>
<p class="i01">Christi natalis media quasi luce diei</p>
<p class="i01">Terra dedit gemitus rugiens, tremuitque frequenter;</p>
<p class="i01">Tecta cadunt, urbes quassantur, templa ruerunt;</p>
<p class="i01">Exanimes dominos fecerunt moenia multos;</p>
<p class="i01">Flumina mutarunt cursum repetentia fontes.</p>
</div></div>

<div class="poem"><div class="stanza">
<p class="i02">  L'anno mille e dugento e venti e due</p>
<p class="i01">Dacchè vestisti le mortali spoglie,</p>
<p class="i01">Queste rifulser maraviglie tue,</p>
<p class="i01">O Re di quanto in terra e in ciel s'accoglie.</p>
<p class="i02">  L'arso Lion suo regno al fin volgea</p>
<p class="i01">E il crin chiomata stella all'aura sciolse;</p>
<p class="i01">La vergine dal grembo acque scotea</p>
<p class="i01">E i tralci e l'uve ne percosse e tolse;</p>
<p class="i02">  E l'onde in fiume accolte, alto, vorace,</p>
<p class="i01">Del colono atterraro il dolce albergo;</p>
<p class="i01">Vide lo Scorpio la notturna face</p>
<p class="i01">Ritrarsi oscura della terra a tergo;</p>
<p class="i02">  E in mezzo al dì che a noi ti fe' palese,</p>
<p class="i01">Scossa tremò fra gemiti la terra,</p>
<p class="i01">Mugghiò, ruggì a lunghe e più riprese</p>
<p class="i01">Come ne fosse ogni elemento in guerra.</p>
<p class="i02">  Case crollar, crollar cittadi e tempi;</p>
<p class="i01">Su l'ospite l'ostel di sè fe' monte,</p>
<p class="i01">E i fiumi ancor con inauditi esempi</p>
<p class="i01">Fuggir ritrosi a ricercar lor fonte.</p>
</div></div>

<p>
Mia madre era usa a dirmi che quando tirò quel
terremoto io era nella mia cuna: ed essa si pigliò le
mie due sorelle, ciascuna sotto un'ascella, perocchè erano
piccine. E, lasciato me nella cuna, corse a casa di suo
padre, sua madre e suoi fratelli, per timore, come essa
diceva, che le cascasse addosso il battistero, che era lì
<span class="pagenum" id="Page_10">[10]</span>
accanto a casa mia. E perciò io non l'amava tanto caramente
perchè doveva curarsi più di me, come maschio,
che delle femmine. Ma essa diceva che le poteva portar
meglio perchè grandicelle.
</p>

<h2 class="anni" id="a1223">a. 1223</h2>

<p>
L'anno 1223 il 1º di Maggio i Mantovani sorpresero
i Cremonesi, che conducevano quasi cento barche onerarie
cariche di sale, e le posero a guasto e a ruba e le colarono
in un fondaccio del Bondeno<a class="tag" id="tag15" href="#note15">[15]</a>.
</p>

<h2 class="anni" id="a1224">a. 1224</h2>

<p>
L'anno 1224 i Mantovani vennero con navi ad assediare
la strada Reggiana nelle paludi e sopra la Tagliata
e fecero cataste di legne per abbruciare i ponti e le
navi, che erano in Ranfreda<a class="tag" id="tag16" href="#note16">[16]</a>. E fu allora che morì
Giacomo da Palù, il quale fu cagione di gran discordia
tra que' da Palù e<a class="tag" id="tag17" href="#note17">[17]</a> que' da Fogliano.
</p>

<h2 class="anni" id="a1225">a. 1225</h2>

<p>
L'anno 1225 si fece una tregua tra' Reggiani e Mantovani
per intromissione di Ravanino Bellotti di Cremona
Podestà di Reggio.
</p>

<h2 class="anni" id="a1226">a. 1226</h2>

<p>
L'anno 1226 ai 4 di Ottobre, sabbato a sera, il beato
Francesco istitutore e guida dell'Ordine de' frati Minori
passò dal naufragio di questa vita alle sfere celesti; e
fu sepolto la domenica in Assisi, fregiato delle Stimmate
di Gesù Cristo, vent'anni dopo il principio della sua
conversione. Perocchè cominciò l'anno 1207 sotto Innocenzo
III Papa, di cui si canta:
</p>

<div class="poem"><div class="stanza">
<p class="i01">Coepit sub Innocentio,</p>
<p class="i01">Cu sumque sub Onorio</p>
<p class="i05">        Perfecit gloriosum.</p>

</div><div class="stanza">
<p class="i01">Succedens his Gregorius</p>
<p class="i01">Magnificavit amplius</p>
<p class="i05">        Miraculis formosum.</p>
</div></div>

<div class="poem"><div class="stanza">
<p class="i01">Raggiar vide Innocenzo l'alma stella,</p>
<p class="i01">Che sotto Onorio il ciclo ognor più bella</p>
<p class="i10">                  Compì gloriosa.</p>

</div><div class="stanza">
<p class="i01">Gregorio a lor successe, e a niun secondo,</p>
<p class="i01">Per opre e per virtù mostrolla al mondo</p>
<p class="i10">                  Maravigliosa.</p>
</div></div>

<p>
<span class="pagenum" id="Page_11">[11]</span>
</p>

<p>
Parimente l'anno stesso morirono nel territorio di
Canossa Ugolino da Fogliano<a class="tag" id="tag18" href="#note18">[18]</a> e Guido da Baiso<a class="tag" id="tag19" href="#note19">[19]</a>.
</p>

<h2 class="anni" id="a1227">a. 1227</h2>

<p>
L'anno 1227 fu gran caristia di biade e di ogni
vittovaglia, sicchè lo staio del frumento si vendeva 12
sino a 15 soldi imperiali correnti; lo staio della spelta
5, 6 soldi imperiali; lo staio della melica 8 soldi imperiali,
e la libbra di carne di maiale 12 soldi imperiali.
</p>

<h2 class="anni" id="a1228">a. 1228</h2>

<p>
L'anno 1228 i Bolognesi col loro carroccio andarono
attorno al castello di Bazzano<a class="tag" id="tag20" href="#note20">[20]</a>, e contro loro corsero
i Modenesi, i Parmigiani e i Cremonesi, e misero a
fuoco le terre de' Bolognesi, e arrivarono sino nell'alveo
del Reno, ove abbeverarono i loro cavalli. E quando tornavano
indietro passando per Strada, i Bolognesi andarono
loro incontro nella contrada di S. Maria in Strada<a class="tag" id="tag21" href="#note21">[21]</a>,
e s'ingaggiò tra loro un fierissimo combattimento, onde
molti ne furon morti dell'una e dell'altra parte. Nel
detto anno, mentre i Bolognesi stavano attorno a Bazzano,
i Modenesi, Parmigiani e Cremonesi presero e bruciarono
Piumazzo<a class="tag" id="tag22" href="#note22">[22]</a>. L'anno stesso, il dì di S. Cristoforo,
cominciò a nevicare smodatamente; e sino a quel giorno
era stato un sì bel tempo, e l'inverno tanto caldo che
le strade ne erano polverose. E nel detto anno fu celebrata
la prima messa nella chiesa della S. Trinità di
Campagnola dal Cardinale Ugolino, che era direttore,
protettore e censore dell'Ordine de' frati Minori, e facente
funzioni di Legato in Lombardia. E morì Onorio; e
l'anno stesso fu eletto Papa il prenominato Cardinale
Ugolino d'Anagni, e fu chiamato Papa Gregorio IX.
Questo Gregorio distrusse cinque volumi di decretali, e
<span class="pagenum" id="Page_12">[12]</span>
ne serbò materia per uno solo. Costui fu eziandio lungo
tempo in rotta coll'Imperatore Federico II, che fece
tanti danni a quella Chiesa di Dio, che lo aveva allevato
e coronato; sicchè per poco sotto il prenominato Papa
la nave di Pietro non ebbe a naufragare. Questo è quel
che disse dei Pontefici romani l'abbate Gioachino, cioè
che alcuni avranno a usar gran forza per tener testa ai
Principi, altri passeranno i loro giorni in pace. Di fatto
Alessandro III, Innocenzo III, Gregorio IX, e Innocenzo
IV ebbero molte e dure lotte coi Principi della terra;
Onorio III, Alessandro IV, e Clemente IV vissero in
pace. Così il patrimonio di S. Pietro fu quasi tutto occupato
dall'Imperatore Federico; e per la nequizia
dell'Imperatore stesso molti prelati e Cardinali corsero
molti pericoli in terra e in mare. Anche l'Ungheria in
quell'anno fu assai devastata dai Tartari<a class="tag" id="tag23" href="#note23">[23]</a> e dai
Cumani<a class="tag" id="tag24" href="#note24">[24]</a>. Questo Papa inoltre scomunicò i Greci
perchè hanno un'erronea opinione intorno all'origine
dello Spirito Santo, e perchè non vogliono obbedire al
Capo della santa romana Chiesa. Lo stesso anno ai 16
di Luglio il beato Francesco fu ascritto all'albo dei Santi
e fu canonizzato dallo stesso Papa, che canonizzò anche
la beata Elisabetta, figlia del Re d'Ungheria e moglie
del Langravio di Turingia, la quale, tra altri innumerevoli
miracoli...... risuscitò 16 morti e diede la
vista ad un cieco nato, e dal suo corpo sino ad oggi si
vede stillare olio. Questa Santa, dopo la morte del marito,
visse sotto l'obbedienza de' frati Minori, dei quali fu
sempre devota.
</p>

<h2 class="anni" id="a1229">a. 1229</h2>

<p>
L'anno 1229 i Bolognesi assediarono nel mese d'Agosto
il castello di S. Cesario<a class="tag" id="tag25" href="#note25">[25]</a>, e lo presero sotto gli occhi
<span class="pagenum" id="Page_13">[13]</span>
stessi de' Parmigiani, Modenesi e Cremonesi, che ivi erano
co' loro eserciti. Perocchè i Bolognesi s'erano fatto un
trincieramento, sicchè quelli che erano di parte contraria,
non potevano avvicinarvisi. Vi fu però una notte gran
combattimento tra loro e i Bolognesi. Ma questi avevano
sui carri manganelle, arnesi fino allora inusati ne' combattimenti,
e scagliavano sassi contro il carroccio de' Parmigiani
e contro le milizie loro alleate. Perciò il carroccio
restò senza uomini a difenderlo, tranne Giacomo Boveri,
a cui gridando i suoi che discendesse per non restare
ucciso, esso se ne gloriava dicendo di morir volentieri ad
onore del Comune di Parma. Ma l'Ecclesiaste VI dice:
<i>Non essere stolto per non morire fuori del tuo tempo. — Perocchè
è prudenza temere tutto ciò che può avvenire</i>,
dice S. Girolamo. Tuttavia non restò ucciso, perchè
il carroccio de' Parmigiani fu prontamente soccorso dai
Cremonesi; chè Parmigiani e Cremonesi si amavano allora
intimamente. Difatto in un altro combattimento, quando
i Cremonesi ritornando dal Reno s'incontrarono co' Bolognesi
e s'azzuffarono e furono sconfitti presso S. Maria
in Strada, ebbero prontissimo aiuto dai Parmigiani, che
pur essi tornavano dal Reno. Noto che in questa guerra
si aveva anche fanteria, ma al combattimento presso Santa
Maria in Strada non prese parte che la sola cavalleria.
Nella battaglia.... a S. Cesario.... morì Bernardo di Oliviero
di Adamo parmigiano, giudice facondo, e valente guerriero.
La sua salma fu trasportata a Parma e posta nel battistero
che era presso casa sua, e vi si lasciò sul feretro sino a
che vi si raccolsero attorno i parenti e gli amici; poscia
fu deposta nel suo monumento davanti alla porta della
chiesa di S Agata<a class="tag" id="tag26" href="#note26">[26]</a>, che è una cappella contigua alla
<span class="pagenum" id="Page_14">[14]</span>
chiesa Maggiore di Parma sul fianco meridionale. Questi
era cugino di mio padre da parte di fratello; perocchè
erano figli di due fratelli. E mio padre era Guido di
Adamo, bell'uomo e robusto, che una volta, prima che
io nascessi, andò oltre mare per la liberazione di Terra
Santa, a tempi di Baldovino conte di Fiandra, della cui
spedizione ho già parlato più sopra. Ed ho saputo da
mio padre che altri lombardi in quelle contrade d'oltremare
interrogavano gli indovini intorno allo stato delle
loro famiglie, ma che egli non volle mai interrogarli; e
quando tornò, trovò casa sua in tale stato che era una
consolazione; e gli altri tutto di tristo trovarono, come
avevan detto gli indovini. Da lui ho saputo anche che
per bello e per buono fu lodato assai, sopra quanti ne
aveva la sua compagnia, quel suo destriero, che seco
condusse in Terra Santa. Mi raccontava poi anche che
quando si ponevano le fondamenta del battistero, egli di
sua mano vi pose pietre commemorative; e che ove fu
edificato il battistero, ivi erano le casamenta de' miei
parenti, i quali, dopo l'atterramento delle loro case, andarono
a Bologna, ove ottennero la cittadinanza, e vi si
chiamavano que' della <i>Cocca</i>. Quelli però del mio casato
in antico si chiamavano Grenoni, come ho trovato in
vecchie pergamene; poi sono stati detti di Adamo. Vi
<span class="pagenum" id="Page_15">[15]</span>
furono altri in Parma detti Greloni, scritto coll'<i>l</i>, che
abitavano in co' di ponte, sulla strada che va a Borgo
San Donnino, i quali davanti alla porta di casa avevano
un olmo diventato famoso, e si diceva l'olmo di Giovanni
Grelone. Quando dunque si dice che Oliviero Grenoni fondò
il consorzio di S. Maria in Parma, fu Oliviero di Adamo,
padre del giudice sunnominato. Imperocchè Adamo Grenoni
ebbe due figli; l'uno detto Oliviero di Adamo; l'altro
Giovanni di Adamo. Di Oliviero di Adamo nacquero due
figli, cioè: Bernardo di Oliviero il sunnominato giudice,
e Rolando di Oliviero. Da Bernardo di Oliviero poi vennero
Leonardo, Emblanato, Bonifazio e Oliviero, quattro maschi;
e quattro femmine, cioè: Aica, che è monaca di
S. Paolo, Ricca, e Romagna, che è suora a Bologna nel
monastero di S. Chiara, e Mabilia che morì nubile. Da
Rolando di Oliviero nacquero sei figli: Bartolomeo, Francesco,
Oliviero, Guido, Pino e Rolandino; e due figlie:
Mabilia e Alberta. Giovanni di Adamo poi ebbe due
figli, cioè: Adamino, che diventò uomo valente, cortese,
splendido, e non lasciò figli; e Guido di Adamo, che ebbe
quattro figli; primo de' quali fu Guido di Adamo, che
stette sino alla morte nell'Ordine de' frati Minori. Questi
ebbe per moglie una nobil donna di nome Adelasia, figlia
di Gerardo Baratti; d'onde ebbe una figlia sola detta
suor Agnese. Ambedue, madre e figlia chiusero lodatamente
i loro giorni nel monastero dell'Ordine di S. Chiara in
Parma. Frate Guido poi nel secolo fu marito, padre e
giudice, e nell'Ordine de' frati Minori fu sacerdote e
predicatore. Questi Baratti si recano a gloria la loro
parentela colla Contessa Matilde, e si vantano d'aver
quaranta del loro casato sotto le armi a servizio del
Comune di Parma. Il secondo figlio di Guido di Adamo
fu Nicolò, che morì ragazzo, secondo quel detto: <i>Fu
tronco lo stame di vita mia mentre era ancora in orditura.</i>
Il terzo figlio fu quell'io che scrive, frate Salimbene,
<span class="pagenum" id="Page_16">[16]</span>
che giunto al bivio della lettera pitagorica<a class="tag" id="tag27" href="#note27">[27]</a>,
cioè al terzo lustro compito, sendo che tre lustri chiudono il
ciclo delle indizioni, mi feci frate dell'Ordine de' Minori, nel
quale vissi molti anni sacerdote e predicatore, e molte cose
vidi, e abitai in molte provincie, e molte cose imparai.
Nel secolo io era chiamato da alcuni Baliano di Saetta,
e volean dire di Sidone, dal nome del prenominato personaggio,
che mi fu padrino al fonte battesimale; ma i
compagni mi chiamavano Ognibene; e con tal nome fui
ammesso nell'Ordine per un anno intero. Andando poi
dalla Marca d'Ancona ad abitare in Toscana, e <i>passando</i>
per la città di Castello<a class="tag" id="tag28" href="#note28">[28]</a>, trovai in un romitaggio un
nobile frate, antico e pieno d'anni e di meriti, che aveva
nel secolo quattro figli militari, ed era stato come mi
disse, l'ultimo frate che il beato Francesco aveva vestito
e ricevuto nell'Ordine. Questi all'udire ch'io avevo nome
Ognibene, rimase stupefatto e disse: Figlio, nessuno è
buono, tranne Dio solo. Del resto tuo nome sia frate
Salimbene, perchè <i>tu bene</i> salisti, entrando in religione.
E me ne rallegrai, intendendo che era mosso da ragioni,
e vedendo che mi si imponeva il nome da così santo uomo.
Però non ebbi quel nome che mi sarebbe stato tanto
caro. Io avrei voluto esser chiamato Dionigi, non solo
per reverenza a quell'esimio dottore, che fu discepolo
dell'Apostolo Paolo, ma anche perchè nacqui il dì
di S. Dionigi. E così ebbi a vedere l'ultimo frate, che
il beato Francesco ricevette nell'Ordine, dopo il quale
altri nessuno ricevette, nè vestì. Vidi anche il primo,
cioè frate Bernardo di Quintavalle, col quale ho coabitato
un inverno nel convento di Siena; e fu mio intimo
<span class="pagenum" id="Page_17">[17]</span>
amico, e raccontava a me e ad altri giovani molte e
grandi meraviglie del beato Francesco: e da lui imparai
molte e buone cose. Mio padre, durante tutta vita sua,
si dolse del mio ingresso nell'Ordine de' frati Minori;
nè mai se ne racconsolò, perchè non aveva altro figlio
da lasciare erede. Anzi, venuto a Parma allora l'Imperatore,
a lui sporse querela che i frati Minori gli
avessero rapito il figlio. Perciò l'Imperatore scrisse a
frate Elia ministro Generale dell'Ordine de' Minori che,
se tenevasi cara la sua grazia, lo esaudisse restituendo
me a mio padre. Perocchè era stato frate Elia, che mi
aveva ricevuto nell'Ordine, quando l'anno 1238 egli,
mandato da Papa Gregorio IX, andava a Cremona dall'Imperatore.
Allora mio padre corse ad Assisi<a class="tag" id="tag29" href="#note29">[29]</a> ove
era frate Elia, e gli presentò la lettera dell'Imperatore,
che cominciava così: <i>Per mitigare il dolore di Guido
di Adamo, nostro fedele</i>, ecc. E frate Illuminato, che
era in quel tempo segretario di frate Elia, e trascriveva
in un quaderno a parte tutte le lettere più cospicue,
che i principi della terra inviavano al ministro Generale,
mi fece vedere una tal lettera, quando in processo di
tempo ebbi ad abitare seco nel convento di Siena.
Questo frate Illuminato fu poi anch'esso ministro della
provincia di S. Francesco, e poi, fatto vescovo di Assisi,
ivi morì. Frate Elia, letta la lettera dell'Imperatore,
scrisse subito ai frati del convento di Fano, dove io
abitava, che, se non si violentasse la mia volontà, in
virtù di santa obbedienza, senza frappor tempo in mezzo,
mi restituissero tosto a mio padre; ma che però se io
non volessi ritornare con mio padre, mi tenesser caro
come la pupilla del loro occhio. Arrivarono pertanto
con mio padre molti cavalieri vicino al luogo ove era
<span class="pagenum" id="Page_18">[18]</span>
il convento di Fano per veder la cosa finire. Ai quali
io fui fatto spettacolo; ma per me fu causa della mia
salute. Radunati adunque i frati con que' secolari in
capitolo, e dette molte parole dall'una parte e dall'altra,
mio padre tirò fuori la lettera del ministro Generale, e
la mostrò ai frati. E, lettala, frate Geremia custode del
convento, a udita di tutti, rispose a mio padre: Signor
Guido, noi non siamo insensibili alla voce del vostro
dolore, e siamo pronti ad obbedire alla lettera del padre
nostro. Or dunque vostro figlio è qui; l'età gli conferisce
il diritto di disporre di se stesso; parli; interrogatenelo.
Se vuol venir vosco, in nome del Signore ei se ne venga;
ma se non vuol venire, noi non possiamo fargliene violenza.
Mio padre allora mi domandò se io volessi ir seco.
A cui io risposi; No; perchè il Signore dice in Luca IX:
<i>Niuno, il quale, messa la mano all'aratro, riguarda
indietro, è atto al regno di Dio.</i> E mio padre soggiunse:
Tu non ti curi di tuo padre, nè di tua madre, che sono
afflitti per te da tanti dolori. Ed io replicai: Veramente
non me ne curo, perchè il Signore dice in Matteo X:
<i>Chi ama padre e madre più che me, non è degno di
me.</i> E anche di te dice: <i>Chi ama figliuolo, o figliuola
più di me, non è degno di me.</i> Tu devi dunque, o padre
mio, dare ascolto alla voce di colui, che fu appeso alla
croce per conquistarci la vita eterna. Imperocchè è quel
desso che dice in Matteo X: <i>Io son venuto a mettere
in discordia il figliuolo contro al padre, e la figliuola
contro alla madre, e la nuora contro la suocera. Ed i
nemici dell'uomo saranno i suoi famigliari stessi. Ogni
uomo adunque, che mi avrà riconosciuto davanti agli
uomini, io altresì lo riconoscerò davanti al padre mio,
che è ne' cieli; ma chiunque mi avrà rinnegato davanti
agli uomini, io altresì lo rinnegherò davanti al padre
mio, che è ne' cieli.</i> E se ne meravigliavano i frati, e
ne godevano ch'io dicessi tali cose a mio padre. Il quale
<span class="pagenum" id="Page_19">[19]</span>
disse ai frati: Voi feste incantesimo al figlio mio, e lo
traeste in inganno inducendolo a non fidare in me.
Moverò contro voi nuove querele all'Imperatore e al
ministro Generale. Del resto permettetemi di parlare col
figlio mio in disparte e senza che voi siate presenti; e
vedrete che incontanente verrà con me. E i frati acconsentirono
ch'io parlassi con mio padre all'infuori della
loro presenza, perchè pel linguaggio già tenuto da me,
fidavano sulla mia fermezza. Ascoltavano però di dietro
a una parete i discorsi che tra noi due si alternavano;
e tremavano come giunchi in acqua per timore che mio
padre co' suoi blandimenti mi piegasse. E non solo temevano
per la salute dell'anima mia; ma eziandio perchè
il mio ritiro poteva dare motivo ad altri di non entrare
nell'Ordine. Disse adunque mio padre a me: Figlio mio
diletto, non prestar fede a questi pisciintonaca di frati
(cioè che scompisciano le tonache), che ti fecero inganno;
ma vienne meco, e te ne darò ogni mio avere. Ma io
risposi: Vanne, vanne, o padre mio. La sapienza dice
ne' Proverbi III: <i>Non impedire di fare il bene a chi lo
può: se puoi fallo anche tu.</i> E il padre mio colle
lagrime agli occhi mi rispondeva dicendo: Che avrò
dunque a dire alla madre tua, che è per te in continua
afflizione? E gli replicai: Le dirai da parte mia: <i>Il
padre mio e la madre mia mi abbandonarono; ma il
Signore mi accolse tra le sue braccia.</i> Ed il Signore
dice anche in Geremia III: <i>Tu mi chiamerai padre, e
non cesserai di venire dietro a me.</i> E in Geremia III:
<i>È un bene per quell'uomo, che si sarà sottomesso a
disciplina sino dalla sua adolescenza.</i> Udendo mio
padre queste risposte, e disperando del mio ritorno a
casa, si gettò a terra al cospetto dei frati e dei secolari,
che l'avevano accompagnato, e disse: Vanne a mille
diavoli, maledetto figlio, e teco venga questo tuo frate,
che è qui teco, e t'ha ingannato. La mia maledizione
<span class="pagenum" id="Page_20">[20]</span>
pesi sopra di voi in perpetuo, e vi getti in potere degli
spiriti infernali. E si partì oltremisura turbato. Ma noi
ne restammo assai consolati ringraziandone Iddio e dicendo:
<i>Quelli ne malediranno, e tu ne benedirai. Perocchè
chi è benedetto sopra la terra, sarà benedetto in seno a
Dio, e così sia.</i> Si ritirarono pertanto anche i secolari assai
bene edificati della mia costanza. Ma anche i frati se
ne rallegrarono vivamente, perchè il Signore aveva mostrato
la sua potenza per mezzo di me suo fanciullo; e
conobbero la verità di quelle parole del Signore, che dice
in Luca XXI: <i>Mettetevi adunque in cuore di non premeditare
come risponderete a vostra difesa; perciocchè
io vi darò bocca e sapienza, alla quale non potranno
mai contrastare, nè contradire tutti i vostri avversari.</i>
La notte susseguente poi me ne ricompensò la Vergine
Beata. Mi pareva di essere in preghiera chinato a terra
davanti l'altare, e udii la voce della beata Vergine, che
mi chiamava. Alzata la fronte, vidi la beata Vergine
seduta sull'altare, nel luogo appunto in cui si colloca
l'ostia e il calice. E aveva il suo bambino in grembo,
e me lo sporgeva dicendo: Accostati e sta sicuro, e bacia
il figlio mio, cui tu ieri riconoscesti al cospetto degli
uomini. Ma standomi io in atteggiamento di timida reverenza,
vidi che il bambino stendeva le braccia festosamente
aspettandomi. Fidente allora nella festevolezza
e nella innocenza del bambino, non meno che in tanta
degnazione della madre sua, m'accostai, e lo abbracciai,
e lo baciai; e la madre sua benigna per buon tratto me
lo lasciò tra le braccia. Ma non potendo soddisfare intera
l'insaziabilità della mia brama, la beata Vergine mi
benedisse e soggiunse: Vanne, figlio diletto, e riposa, chè
i frati che si alzano pel mattutino non ti trovino qui
con noi. Posai, e la visione disparve; ma nel mio cuore
ne rimase una ineffabile dolcezza; e veramente confesso
che non ebbi mai nel secolo a provare tanta delizia. Il
<span class="pagenum" id="Page_21">[21]</span>
che mi fece riconoscere la verità di quel detto della
scrittura, che dice: <i>Per chi gusta lo spirito, non han
sapore le cose carnali.</i> In quel torno, mentre io era
ancora in Fano, vidi in sogno che un figlio di Tommaso
Armari parmigiano uccideva un monaco, e contai il
sogno al mio frate. Dopo pochi dì passava da Fano Amizone
Amici, che andava in Puglia a prender dell'oro,
e venne al convento de' frati, e mi fece visita perchè
era un noto mio buon amico e vicino. E allora, girando
col discorso alla larga, arrivai a domandare che fosse di
quel tale (si chiamava Gerardo de' Senzanesii), e mi
disse: Gran guaio gli pende sul capo, perchè l'altro dì
ha ucciso un monaco. D'onde conoscemmo che talvolta i
sogni sono veridici. Così pure intorno a quel tempo, quando
mio padre passò da Fano per andare ad Assisi, i frati
nascosero me e il mio frate per più giorni in casa di
Martino di Fano, dottore di leggi; ed il suo palazzo era
a mare. E talora veniva da noi, e con noi parlava di
Dio e della divina Scrittura, e sua madre ne serviva
il pranzo. Io poi, in processo di tempo, cioè quando
Giacomo de' Penazzi era Podestà di Reggio e di Sesso,
avuta autorità di eleggere un savio di qual paese mi
piacesse, che accordasse in una certa questione Reggiani
e Bolognesi, memore del beneficio ricevuto elessi lui. I
Reggiani ne furono ben soddisfatti, ed egli ebbe poi
stipendio da' Modenesi per insegnar leggi in Modena. In
seguito, forse due anni dopo, i Genovesi lo elessero loro
Podestà. Compiuto il tempo di questo suo ufficio, entrò
nell'Ordine de' frati Predicatori, e vi chiuse lodata la
sua vita. Perocchè ardeva a que' dì nella sua terra natale
una gran guerra. E mentre viveva ancora nell'Ordine
de' Predicatori, alcuni lo nominarono vescovo della sua
città. Ma i Predicatori non volendolo perdere, non gli
permisero di accettare l'episcopato. Io gli feci visita a
Rimini nel convento de' Predicatori; e congratulandomi
<span class="pagenum" id="Page_22">[22]</span>
secolui e rallegrandomene, dissi: Tu hai fatto ora quello
che una volta disse il Patriarca Giacobbe, cioè: <i>È giusto
che talvolta io provvegga anche a casa mia.</i> Ed ebbe
molto a grado questa citazione, e volle notarla. Egli
sarebbe entrato nell'ordine de' frati Minori, se non ne
l'avesse dissuaso il nostro confratello Taddeo di Buoncompagno,
il quale essendo vessato dai frati perchè restituisse
il mal tolto, se voleva essere riammesso in convento,
disse a Martino: Tanto faranno anche a te se
entrerai nell'Ordine. E così Martino per timore si diede
all'Ordine de' Predicatori; e forse fu meglio per lui e
per noi. A quel tempo stesso frate Elia avendo saputo
ch'io aveva mostrata fortezza di proposito e m'era
fermato nell'Ordine, mi mandava un saluto e un segno
della sua grazia, notificandomi che se mi fosse piaciuto
abitare in qualche altra provincia dell'Ordine, glielo
facessi sapere, chè egli avrebbe subito disposto ch'io
andassi dove volessi. E gli feci conoscere che avrei desiderato
appartenere alla provincia di Toscana. Erano allora
meco in convento a Fano due frati Toscani, dal cui
consiglio mi lasciai guidare: ed erano frate Vitale da
Volterra, che era ripetitore di frate Umile da Milano
nostro lettore; e frate Mansueto da Castiglione Aretino,
che diventarono poi lettori e uomini di gran valore nell'Ordine.
E siccome il convento dei frati Minori di Fano
era fuori di città a mare, e mio padre aveva promesso
denaro ai corsari d'Ancona se mi rapissero, trovandomi
a passeggio sulla spiaggia, come anche n'avea promesso
ai famigli del Podestà di Fano, che erano venuti là da
Cremona, io andai per una quaresima ad abitare nel
convento di Jesi, finchè dopo Pasqua arrivò la lettera
del ministro Generale. Jesi è la città, ove è nato l'Imperatore
Federico, il quale, corse fama, che fosse figlio
di un beccaio di Jesi; perchè donna Costanza Imperatrice
<span class="pagenum" id="Page_23">[23]</span>
era molto innanzi negli anni<a class="tag" id="tag30" href="#note30">[30]</a> quando l'Imperatore
Enrico la sposò; nè, a quanto si dice, ebbe mai
altro figlio nè figlia che questo. Laonde si diffuse voce
che, ricevutolo dal padre vero dopo una simulata gravidanza,
se lo pose sotto per farlo credere partorito da
lei. E tre cose mi persuadono che sia vero: 1. perchè
ricordo d'aver letto che ciò fecero più altre donne; 2.
perchè Merlino scrisse di lui: <i>Federico II di nascita
insperata e miracolosa</i>; 3. perchè Re Giovanni, che fu
Re di Gerusalemme e suocero dell'Imperatore, un dì
con animo irato e ciglia agrottate, in sua lingua francese,
lo chiamò figlio di un beccaio, perchè voleva uccidere
Gualterotto suo consanguineo. E perchè non poteva
avvelenarlo, gli era necessità ucciderlo di spada, quando
sedesse a giocare agli scacchi coll'Imperatore, perchè
questi temeva che non avvenisse caso, in cui il regno
di Gerusalemme si devolvesse a Gualterotto. Re Giovanni
lo seppe; e andò, prese per un braccio il nipote, che
giocava coll'Imperatore, lo tirò lungi dal tavolo del
gioco, e bruscamente nel suo francese lanciò all'Imperatore
questo rimprovero: <i>Figlio d'un diavolo di beccaio.</i>
E l'Imperatore s'intimidì, e non osò risponder
verbo; perocchè Re Giovanni era alto di statura e tarchiato,
e robusto e destro a battersi, tanto da essere
creduto un altro Carlo figlio di Pipino. E quando in
guerra colla clava ferrata batteva colpi a destra e a sinistra,
fuggivano i Saraceni dal suo cospetto, come se
avessero visto il diavolo, o un leone all'assalto per divorarli.
Di fatto a suo tempo correva voce che non vi
fosse soldato migliore di lui. Laonde in lode sua e di
maestro Alessandro, che era il più dotto chierico del
mondo, e apparteneva all'Ordine de' frati Minori, ed
<span class="pagenum" id="Page_24">[24]</span>
insegnava a Parigi, fu composta una canzone parte in
francese e parte in latino, ch'io stesso cantai molte volte,
e incominciava così: <i>Avent tutt mantenent n.... piz.</i>
Questo Re Giovanni, quando i suoi gli vestivano le armi
prima di andare alla battaglia, tremava come giunco in
acqua; ed interrogato talvolta perchè tremasse, egli che
in guerra era robusto e poderoso combattente, rispondeva
che del corpo suo non si pigliava pensiero; ma temeva
che non fossero giusti i conti dell'anima sua con Dio.
Questo è quello che dice la Sapienza ne' Proverbi 28:
<i>Beato l'uomo che si spaventa del continuo; ma chi
indura il suo cuore caderà nel male.</i> E l'Ecclesiastico
18: <i>Il sapiente teme sempre.</i> Anche S. Girolamo dice:
<i>È prudenza temere tutto ciò che può accadere.</i> Ma i
peccatori temono quando non c'è ragion di temere; e
quando c'è di che temere (cioè l'offesa di Dio) allora
non temono, siccome temeva Giobbe, che di sè stesso
diceva 31: <i>Perocchè temei sempre Dio come una piena
di acque sospesa sopra di me, e la maestà di Lui non
poteva io sostenere.</i> Tale fu Re Giovanni. Perciò gli
accadde ciò che dice l'Ecclesiastico 33: <i>A chi teme il
Signore nulla avverrà di male, ma nella tentazione
Iddio lo salverà e lo libererà dai mali.</i> E così fu.
Perocchè si fece frate Minore, e sarebbe stato nell'Ordine
per tutta vita sua, se la vita gli avesse data lunga
Iddio. Lo ammise all'Ordine, e gli fece la vestizione il
ministro della Grecia frate Benedetto di Arezzo, santo
uomo. Questo Re Giovanni fu avo materno del Re Corrado
figlio dell'Imperatore Federico. Un'altra figlia di
Re Giovanni si maritò con Baldoino Imperatore di Costantinopoli,
dopo la cui morte Re Giovanni fu Balì dell'impero
pel nipote ancor minore. Quando questo Re
Giovanni sguainava la spada e nel forte della pugna si
infiammava, nessuno osava star di piè fermo al suo cospetto,
ma lo fuggivano vedendo quanto vigoroso e prode
<span class="pagenum" id="Page_25">[25]</span>
guerriero ei fosse. A cui si può applicare quel che di
Giuda Macabeo leggiamo I. 3: <i>Egli nel suo fare era
simile ad un leone, e ad un lioncello che rugge veggendo
la preda.</i> Ricevuta adunque la lettera di frate
Elia ministro Generale, partii per la Toscana, e vi abitai
ott'anni; due a Lucca, due a Siena, quattro a Pisa. Nel
primo anno della mia dimora a Lucca scadde da ministro
Generale frate Elia, e fu creato frate Alberto da
Pisa. E il sole si ecclissò, come vidi io co' miei occhi,
nel mattino dei 3 Giugno a nona 1239. Quando io abitava
in Pisa era giovinetto, e mi condusse una volta a
cerca del pane un certo frate laico, sporco e d'animo
leggero, ed era Pisano, che poi andato ad abitare nel
convento di Fiesole, non so per quale follia o disperazione
si gettò nel pozzo, d'onde lo estrassero i frati;
ma pochi giorni dopo, sparve, e non fu possibile rinvenirlo
in nessuna parte del mondo. Perciò i frati sospettarono
che se l'avesse portato via il diavolo; egli se lo
saprà. Essendo io dunque secolui in Pisa, e andando
insieme colle nostre sporte a questua di pane, c'imbattemmo
in un cortile, nel quale entrammo tutt'e due;
ed eravi una vite frondosa, tutta distesa al di sopra, il
cui verde era dilettevolissimo a vedere, e sotto all'ombra
era una soavità a riposare. Ivi erano leopardi e
molte altre fiere d'oltremare, che lungamente guardammo,
perchè ogni cosa nuova e bella si guarda volentieri.
Eranvi anche fanciulli e fanciulle di età già idonea, a
cui la ricchezza delle vesti, e l'avvenenza del volto aggiungevano
ornamento ed amabilità. Ed avevano in mano,
sì gli uni che le altre, violoni, viole, cetre e diversi
altri strumenti musicali, da cui traevano dolcissimi suoni,
e li accompagnavano con una mimica appropriata. Ivi nessuno
si moveva, nessuno parlava: tutti ascoltavano in
silenzio. E il canto era sì nuovo e delizioso e per le
parole, e per la varietà delle voci e il metodo di cantare,
<span class="pagenum" id="Page_26">[26]</span>
che inondava il cuore di giocondità. Nulla dissero a noi;
nulla noi dicemmo a loro. E la musica tanto vocale che
instrumentale non cessò mai per tutto il tempo che ci
fermammo là; e ci stemmo gran tempo e non sapevamo
dipartircene. Non so (sallo Iddio) d'onde venisse tale
apparato di tanta letizia; perocchè nè prima ne avevamo
mai visto un simile, nè dopo ne fu mai dato vederlo.
Usciti di là, mi venne incontro un uomo, ch'io non
conosceva, e che si disse parmigiano; e cominciò a trattenermi,
e a sgridarmi acremente, e ad insultarmi, e a
dire: Vanne, vanne, o miserabile. Molti mercenarii in
casa di tuo padre hanno abbondanza di pane e di carne;
e tu vai di porta in porta a mendicare il pane da chi
non ne ha, mentre tu potresti darne di tuo a molti
poveri. Sarebbe meglio che tu ora sul tuo destriero caracollassi
per Parma, e rendessi lieti i tristi, con torneamenti,
e fossi spettacolo alle donne e solazzo agl'istrioni.
Sappi che tuo padre è consunto dal dolore, e tua madre,
perchè non può più veder te, che sei il suo amore, quasi
più non ispera in Dio. A cui io risposi: Vanne tu, miserabile
che sei, vanne; tu non sai di quelle cose, che
sono di Dio, ma soltanto di quelle che sono degli uomini
carnali. Ciò che dici, la carne e il sangue lo rivelò a te,
non già il padre celeste. Invero consigliando tu tali cose,
tu credi dir bene; ma non t'avvedi che sei misero, e
povero, e cieco, e nudo. Perocchè dei peccatori del mondo
dice la divina Scrittura: <i>Camminarono al seguito della
vanità, e diventarono vani. Vanità di vanità,</i> dice la
Sapienza, <i>e tutto vanità.</i> E altrove: <i>Nella vanità s'affrettarono
a venir meno i giorni e gli anni loro.</i> E
soggiunge Giobbe 21: <i>Essi alzano la voce col tamburo
e con la cetera; e si rallegrano al suon dell'organo;
logorano la loro età in piacere, e poi in un momento
scendono nel sepolcro.</i> Ma perchè l'uomo animale non
sente le cose che sono dello spirito di Dio (perocchè è
<span class="pagenum" id="Page_27">[27]</span>
stolto e non può intendere), udite queste mie parole,
partì confuso per non saper che rispondere. Pertanto terminata
la nostra questua, cominciai la sera a pensare e
ripensare nella mia mente quelle cose che avevo vedute
e udite, perchè se avessi avuto a vivere nell'Ordine cinquant'anni
così questuando, non solo sarebbe stato per
me troppo lunga carriera, ma eziandio una fatica che mi
avrebbe fatto diventar rosso di vergogna, e sarebbe stata
insopportabile alle mie forze. E per tali pensieri avendo
passato quasi tutta la notte in veglia, quando piacque a
Dio presi un po' di sonno, nel quale Iddio mi mandò
una bellissima visione, che mi diede una consolazione,
una giocondità, una dolcezza ineffabile. E allora conobbi
che è necessario l'aiuto di Dio, quando più non può
l'aiuto dell'uomo. E così mi pareva di andare da porta
a porta in cerca del pane, come sogliono fare i frati; e
camminava per via S. Michele di Pisa dalla parte dei
Visconti; perchè dall'altra parte i mercanti parmigiani
avevano una casa, ove ospitavano, detta dai Pisani <i>Fondaco</i>,
e da quella mi teneva lontano, in parte per vergogna,
non essendo io ancora bene fortificato in Cristo, e perchè
chi teme Dio, nulla trascura; in parte perchè temeva di
udirmi dire, a nome di mio padre, parole, che scuotessero
il mio proponimento. E mio padre, vita sua durante, mi
ha sempre tentato, mi ha sempre tese insidie per togliermi
dall'Ordine di S. Francesco; nè mai s'è riconciliato meco
perseverando sempre nella sua durezza. Scendendo poi
dalla parte dell'Arno per borgo S. Michele, ecco che
d'improvviso guardai e vidi il Figlio di Dio, che usciva
d'una casa, e mi portava pane, e me lo poneva nella
sporta. Altrettanto faceva la beata Vergine, altrettanto
Giuseppe nutricatore del bambino Gesù, e che aveva
sposata la beata Vergine, seguitando finchè fu terminata
la cerca e piena la sporta. È di uso in quel paese che
la sporta si lascia a pie' delle scale, coperta di un panno
<span class="pagenum" id="Page_28">[28]</span>
e il frate sale a domandare il pane, e' lo porta giù e lo
ripone nella sporta. Quando poi fu terminata la cerca
e piena la sporta, il Figliuol di Dio mi disse ecc.... La
visione adunque or ora raccontata è vera, e nulla ha di
falso; ma qualche osservazione vi si aggiunse relativa al
questuare, quando maestro Guglielmo del Santo Amore
fece un opuscolo, cui Papa Alessandro IV riprovò e distrusse,
perchè in quello diceva che tutti i religiosi e
predicatori della parola di Dio, che vivevano di limosina
non potevano salvarsi. Dopo dunque la predetta visione,
mi feci così saldo in Cristo, che quando venivano, mandati
da mio padre, o istrioni, o cavalieri, di que' che si dicono
di curia, per distaccare il mio cuore da Dio, io mi curava
tanto di loro, come della quinta ruota del carro. Un giorno
venne uno da me, e disse: Vostro padre vi saluta, e manda
a dire che vostra madre vi vuole un giorno vedere anche
a costo d'aver a morire il giorno dopo. E credette d'aver
detto cosa più che potente a piegarmi. Ma sdegnato risposi:
Partiti da me, o miserabile, perchè io non ti darò più
ascolto. Mio padre è Amoreo<a class="tag" id="tag31" href="#note31">[31]</a>; mia madre è Cetea<a class="tag" id="tag32" href="#note32">[32]</a>.
E ritirossi confuso, nè si vide più. Dopo otto anni passati
in Toscana andai nella provincia di Bologna, ove fui ricevuto
e fatto uno dei loro. E nel tempo che io abitava
nel convento di Cremona, e l'Imperatore Federico, già
deposto dall'Impero, si trovava a Torino in viaggio per
Lione allo scopo di imprigionare il Papa coi Cardinali,
come era comune opinione, ed il figlio di lui Enzo era
coi Cremonesi all'assedio di Quinzano<a class="tag" id="tag33" href="#note33">[33]</a>, castello dei
<span class="pagenum" id="Page_29">[29]</span>
Bresciani, Parma, la mia città natale, si ribellò all'Impero,
e si diede in tutto alla Chiesa, e fu una domenica 16
Giugno 1247. E allora venni ad abitare a Parma, dove
era Legato Gregorio di Montelungo, che poi resse molti
anni la chiesa di Aquileia. E l'anno stesso essendo la
mia città assediata da Federico Imperatore deposto, partii
per Lione e vi arrivai il dì d'Ognissanti. E subito il Papa
mandò cercandomi, e tenne meco in sua camera famigliare
colloquio, poichè dal tempo della mia partenza da
Parma sino a quel momento, nè eragli arrivato alcun
messo, nè aveva ricevuto lettere. E mi fece molte grazie,
esaudì cioè le mie suppliche, perchè era uomo cortese
assai e liberale. Or diciamo ciò che resta della mia parentela.
Il quarto figlio di mio padre, natogli da una
concubina, che aveva nome Rechelda, fu chiamato Maestro
Giovanni, ed era bell'uomo e prode guerriero. Questi uscì
volontario da Parma, e fece adesione al partito imperiale.
Ma poi pentitosene, fece il pellegrinaggio di S. Giacomo
di Compostella, d'onde ritornando, di piena e sola sua
volontà si fermò a Tolosa; e avutane la cittadinanza, prese
moglie, da cui ebbe figli e figlie. In seguito poi malò,
e, confessatosi dai frati, morì, e fu sepolto nel convento
dei frati Minori di Tolosa. Egli era tanto cortese e liberale,
che soccorreva di assai buon animo tutti gli italiani;
li conduceva in casa sua e dava loro lauti banchetti;
specialmente ai conoscenti, ai poveri ed ai pellegrini, i
quali di ritorno poi mi riferivano queste cose. Inoltre mio
padre ebbe tre figlie, belle donne e nobilmente maritate. La
prima avea nome Maria<a class="tag" id="tag34" href="#note34">[34]</a>; la seconda Caracosa, che, mortole
il marito, entrò nel monastero dell'Ordine di S. Chiara
in Parma; e, dopo alcuni anni, si associò alcune suore
del monastero di Parma, le condusse a Reggio, dove non
<span class="pagenum" id="Page_30">[30]</span>
erano monache dell'Ordine di S. Chiara, e fu loro Priora.
Finalmente si fece esonerare dall'ufficio, e ritornò al monastero
di Parma, ove finì lodatamente la sua vita. Ella
fu donna amabile, saggia, onesta e cara tanto a Dio che
agli uomini: l'anima sua riposi in pace. La terza mia
sorella fu Egidia, dalla quale nacquero quattro figli, che
morirono tutti, eccetto il primo, chiamato Andrea da
Puzulesio, e fu gran legista. La madre di mio padre,
mia nonna, aveva nome Ermengarda, donna saggia e morì
centenaria. Con essa abitai quindici anni in casa di mio
padre; e quante volte mi consigliò di schivare le male
compagnie, e di farmene delle buone, e che fossi savio,
morigerato e buono, altrettante essa sia benedetta da Dio;
e sì che spesso lo faceva. Fu deposta nel sepolcro surricordato,
comune a noi e a quelli del nostro casato. Tuttavia
mio padre ebbe un monumento proprio e nuovo, in
cui nessuno ancora era stato sepolto, nella piazza vecchia,
davanti alla porta del battistero, essendo il primo già
tutto occupato. La sorella di mio padre aveva nome Gisla,
che, maritata, ebbe due figlie Crisopola e Vilana, espertissime
nel canto. Il padre loro Martino di Ottolino degli
Stefani fu uomo solazzevole, soave e giocondo e passionato
di ber vino; abilissimo a cantare con accompagnamento
di strumenti musicali; non però menestrello. Questi una
volta gabbò e canzonò in Cremona maestro Gerardo Patecelo,
che fece un libro intitolato i <i>Tristi</i>. E ben gli
stette; se lo meritava. La madre di frate Guido, mio
fratello, fu Gisla Marsilii, che furono in antico gentiluomini
e potenti in Parma; e abitavano nella parte inferiore di
piazza vecchia accanto all'episcopio; famiglia numerosa
assai, e de' quali conobbi molti, e alcuni di loro vestivano
di colore scarlatto, specialmente quelli che erano giudici.
Io aveva anche parenti da parte di mia madre, che era
figlia di Gerardo da Cassio, bel vecchio, e morto, credo,
centenario, sepolto nella chiesa di S. Pietro. Ed ebbe
<span class="pagenum" id="Page_31">[31]</span>
tre figli: Gerardo che fece un libro intorno al comporre;
perocchè fu gran maestro di stile nobile; Bernardo uomo
senza lettere, ma semplice e puro; ed Ugo, uomo di
lettere, giudice e assessore, solazzevole, che era sempre
in compagnia dei Podestà essendo loro avvocato. Questi
ebbe un figlio, che nell'Ordine de' frati Minori fu sacerdote
e predicatore, letterato, onesto, costumato e buon religioso;
e si chiamava frate Giacomo da Cassio, e morì in Sicilia,
credo, a Messina. Mia madre poi aveva nome Imelda, umile,
devota, limosiniera, e che spesso digiunava. Non fu mai
vista in collera, non battè mai alcuna sua fantesca. D'inverno
voleva sempre, per amore di Dio, tener qualche povera
montanara a svernare in casa sua, e le dava vitto e vestito
quantunque avesse sempre altre persone pel servizio della
famiglia. Per lei Papa Innocenzo a Lione mi diede una
lettera di ammissione all'Ordine di S. Chiara. Ne diede
un'altra a mio fratello Guido, quando i Parmigiani lo
mandarono inviato al Papa. Essa è sepolta nel monastero
di quelle donne dell'Ordine di S. Chiara; e l'anima sua
per grazia della misericordia di Dio riposi in pace; e
così sia. Mia nonna, madre di mia madre, aveva nome
Maria, bella e paffuta, sorella di Aicardo di Ugo di Aimerico,
che furono in Parma giudici, ricchi e potenti,
ed abitano presso la chiesa di S. Giorgio<a class="tag" id="tag35" href="#note35">[35]</a>. E rifacendomi
più indietro dirò che Bernardo di Oliviero, e Rolando
di Oliviero di Adamo, che erano due fratelli germani, la
cui madre aveva nome Vitella, ch'io ho veduta centenaria,
ebbero due sorelle, belle donne e saggie, ch'io ho conosciute:
e l'una aveva nome Giacoma, che sposò Guido
Pecorari, e non ebbe figli; l'altra Caracosa, che sposò
Naimerio Panizzari, e le nacque un figlio, cui pose nome
<span class="pagenum" id="Page_32">[32]</span>
Gerardo, che fu poi a sua volta padre di molti figli e
figlie. Il primo de' quali fu chiamato frate Giacomo oltremarino,
perchè stette molti anni oltremare. Questi era
figlio d'un mio cugino, e nell'Ordine de' frati Minori fu
uomo di gran vaglia, sacerdote, predicatore, gran letterato,
sapeva l'arabo, o saraceno, ed il francese. Nel ministero
della prelatura fu uomo valente, onesto, buono e santo. Morì
a Modena e fu sepolto nel convento de' frati Minori. Un altro
fratello di lui aveva nome Bernardo. Degli altri non parlo.
Prima loro sorella fu Avanza, donna bellissima, da cui nacque
una figlia, che nel monastero dell'Ordine di S. Chiara
in Parma, si chiama Caracosa onesta e devota. Seconda loro
sorella fu Gisa, che ebbe due mariti e figli e figlie. Terza,
Maria, bella donna, saggia, onesta, che morì nel monastero
dell'Ordine di S. Chiara in Imola. Inoltre del mio
casato nel monastero di S. Benedetto, tra il Po e il Larione<a class="tag" id="tag36" href="#note36">[36]</a>,
ove è sepolta la Contessa Matilde, nella diocesi di
Mantova, vi fu un sacerdote, santo uomo e personaggio
cospicuo, ch'avea nome Villano. Nel monastero poi di
Brescello vi fu Corrado figlio di Bernardo, figlio di quel
Leonardo giudice, da cui incominciammo, che morì in
<i>guerra</i>, la cui donna avvenentissima fu Caracosa, prudentissima
e sagacissima donna, che governò benissimo casa
sua dopo la morte del marito, ed era della famiglia Zampironi.
Ma io frate Salimbene e mio fratello Guido di
Adamo, entrando in religione senza figli nè maschi, nè femmine,
spegnemmo il nostro casato per riaccenderlo in cielo.
E di renderlo luminoso si degni concedermelo Colui che vive
e regna col Padre e collo Spirito Santo ne' secoli, de' secoli
e così sia. Ecco che senza volerlo ho descritto la genealogia
della mia famiglia; molti però ne ommisi per brevità
<span class="pagenum" id="Page_33">[33]</span>
sì antichi, che moderni. Ma, avendola cominciata, mi
parve bene compirla per cinque ragioni: 1. perchè suor
Agnese, mia nipote, che è nel monastero di S. Chiara in
Parma, ove andò a chiudersi per amor di Gesù quando
era ancora ragazza, mi pregò di tessere questa genealogia,
perchè non aveva mai potuto aver contezza della madre
di suo padre; e così da questa edotta, conoscerà da quali
progenitori discende tanto per padre come per madre.
Ed ora dalla suddescritta genealogia saprà che per padre
discende da quelli che si denominavano di Adamo, e che
in antico si appellavano de' Grenoni; per madre discende
dai Baratti, i quali si biforcano in due casati. Perocchè
vi sono i Baratti così detti i Negri, che parteggiarono per
l'Impero; e vi sono i Baratti, chiamati i Rossi, che tennero
sempre per la Chiesa, dai quali discendeva Suor
Agnese, come più sopra è detto. E tutti questi Baratti,
i Negri e i Rossi, nati da un sol ceppo, ossia da una
sola radice, erano figli di due donne, l'una a nome Barattina,
l'altra Ghibertina, di cui abbiamo scritto largamente
più sopra... La seconda ragione della suddescritta
genealogia è perchè suor Agnese sappia per chi debba
pregare Iddio.... Il che si può dimostrare nei molti, che
la morte rapì a nostri giorni. E tutti quelli, che ho nominati
nella genealogia del mio parentado, li vidi tutti,
eccetto pochi, nel breve giro di sessant'anni. Perocchè
non ho visto Adamo de' Grenoni, che fu padre di mio
nonno paterno; nè ho veduto i suoi due figli, Oliviero e
Giovanni di Adamo, il quale ultimo fu mio nonno; nè
Adamino figlio di lui, fratello di mio padre, militare, come
anche Emblavato e Rolando di Oliviero; nè ho visto il
monaco di S. Benedetto. Tutti gli altri che ho nominato,
e conobbi, or non son più..... Diciamo ora perchè
ho premesso queste cose. Ho visto a' miei giorni in
molte parti del mondo molti casati spenti. E per non
toglierne esempi di lontano, in Parma il casato di quei
<span class="pagenum" id="Page_34">[34]</span>
da Cassio, d'onde uscì mia madre, non ha più maschi.
Il casato de' Pagani, ch'io conobbi gentiluomini ricchi
e potenti, è spento. Così il legnaggio de' Stefani, famiglia
numerosissima, ricca e potente, è sfumato.....
Ora ritorniamo all'Ordine ed al corso della nostra storia,
e ripigliamola là dove lasciammo. Dicemmo di sopra
che nel 1229 nel mese d'Agosto i Bolognesi assediarono
il castello di S. Cesario e lo presero sotto gli occhi stessi
dei Modenesi, Parmigiani e Cremonesi, che ivi erano
co' loro eserciti, e che una notte vi fu gran battaglia tra
loro e i Bolognesi. Furono allora portate via ai Bolognesi
moltissime manganelle, ch'io ancor fanciullo vidi
nella piazza vecchia di Parma, tra il battistero, l'episcopio
e la facciata del Duomo. E quella battaglia fu
combattuta accanitamente e con grande strage di fanteria
e di cavalleria d'ambe le parti. I Bolognesi che
ne restarono malconci, stanchi e affannati diedero le spalle
al nemico, e fuggirono abbandonando sul campo il carroccio
loro e quanto avevano. I Modenesi vollero torre
il carroccio de' Bolognesi e tirarlo a Modena, ma i Parmigiani
non acconsentirono, dicendo che non è bene fare
ai nemici tutto il male che si può; e che tal cosa sarebbe
un'onta incancellabile e provocativa di grandi
mali. E i Modenesi accolsero il consiglio dei Parmigiani
come di amici ed alleati; quindi lo mandarono in Piumazzo,
castello de' Bolognesi, e ritornarono alla loro città.
(È da sapere che nell'esercito de' Bolognesi, in detta
battaglia, che fu combattuta contro i Parmigiani, i Modenesi
e i Cremonesi, v'erano anche i Milanesi, i Piacentini,
i Bresciani e tutti i Romagnoli). In questo esercito
Pagano di Alberto di Egidio de' Pagani, che era
Podestà di Modena, fece cavaliere suo figlio Enrico, e
dissegli: Va, assalta il nemico, e battiti valorosamente.
E così fece; ma sul principio della battaglia, ferito di
lancia, grondava sangue dal suo corpo, come mosto da
<span class="pagenum" id="Page_35">[35]</span>
un bigoncio, a cui sia stato levato via lo zipolo, e poco
dopo spirò. Saputolo suo padre, disse: D'aver fatto cavaliere
mio figlio non son pentito, essendo morto battendosi
da valoroso; e l'ho udito io dal padre stesso. Nel
combattimento di S. Maria in Strada morì anche Zangaro
Sanvitali di Parma, famoso cavaliere e gran guerriero.
Della stessa famiglia morì pure nella battaglia di San
Cesario Guarino gran soldato e dotto nell'armi, ed era
cognato di Papa Innocenzo IV. Perocchè ebbe moglie
una sorella di questo Papa, dalla quale gli nacquero sei
figli ed una figlia, ch'io conobbi tutti, ed erano belli,
robusti e paffuti. Il primo ebbe nome Ugo Sanvitali, il
secondo Alberto, che fu molt'anni canonico del Duomo:
poi fu molti anni l'Eletto (vescovo) della chiesa parmense.
Non fu sacerdote, perchè non volle, e morì diacono, nè
fu consacrato Vescovo. Fu sepolto nell'ala del Duomo
dove soleva tenersi il carroccio, di dietro al coro dei
Canonici, dalla parte del convento de' frati Minori; e
Obizzo di Lavagna<a class="tag" id="tag37" href="#note37">[37]</a>, che fu vescovo di Parma e zio
di Papa Innocenzo IV è sepolto inferiormente. Questo
Alberto, Eletto della chiesa parmense, era bell'uomo
poco istruito, ma onesto. Fu mio conoscente ed amico,
e mi disse che mio padre sperava di ottenere la mia
uscita dall'Ordine de' frati Minori per mezzo di Papa
Innocenzo. Ma la morte troncò ogni sua speranza. Papa
Innocenzo conosceva mio padre, perchè era stato canonico
della Chiesa parmense, ed era uomo di molta memoria;
e mio padre abitava vicino al Duomo. Inoltre
aveva maritata sua figlia Maria con Azzone fratello consanguineo
di Guarino cognato del Papa; e perciò sperava
che col mezzo dei nipoti del Papa, e della famigliarità
che aveva col Papa stesso, questi m'avrebbe restituito
a lui, specialmente perchè non aveva altri maschi. La
<span class="pagenum" id="Page_36">[36]</span>
qual cosa il Papa non avrebbe mai fatta; al più
forse per consolare mio padre m'avrebbe conferito un
vescovado, od altra dignità. Perocchè era uomo liberale
assai, come appare nelle dichiarazioni fatte alla Regola
de' frati Minori, e in altre molte cose. Teneva sempre
seco gran numero di frati Minori, ai quali fabbricò anche
un convento e una bella chiesa presso Lavagna, sua terra
nativa, dove avrebbe voluto tenere sempre venticinque frati
Minori, e li avrebbe provveduti di libri e d'ogni altra
cosa necessaria; ma i frati Minori non vollero accettare,
e il Papa lo diede ad altri religiosi. Questi a Lione in
sua camera mi conferì l'ufficio di predicatore, mi assolvette
da tutti i miei peccati, e mi fece molte altre grazie
l'anno dell'Incarnazione del Signore 1247. Egli spogliò
del vescovado di Parma frate Bernardo da Vizio,
che era della famiglia Scotti, e creò l'Ordine dei frati
di Martorano. Detto vescovado frate Bernardo avealo
avuto da Gregorio di Montelungo Legato di Lombardia;
e il Papa lo diede al ridetto Alberto proprio nipote.
Papa Innocenzo IV favoreggiò molto i suoi parenti. Ed
ebbe tre sorelle maritate a Parma, che gli diedero molti
nipoti, a cui conferì grasse prebende, e secondo il grido
del profeta: <i>Hanno fatto Chiesa il loro parentado.</i> Terzo
figlio di Guarino fu Anselmo, bell'uomo, ma quanto
all'armi inettissimo, come quello che era stato allevato
nella corte romana in mezzo ai Cardinali, da cui apprese
gli ozii e i costumi dei preti. Quarto fu Guglielmo, che
aveva, quando morì, credo vent'anni. Era giovane di
assai delicata coscienza, e voleva confessarsi almeno una
volta la settimana. Quinto fu Obizzo II, che ora è vescovo
di Parma, ma prima è stato molt'anni vescovo
di Tripoli. Costui fu uomo quasi alla militare, e il suo
carattere è come quello che più su abbiam fatto di
Nicolò vescovo di Reggio. Perocchè era chierico coi chierici,
religioso coi religiosi, laico coi laici, cavaliere coi
<span class="pagenum" id="Page_37">[37]</span>
cavalieri, barone coi baroni; gran barattiere, spenditore
largo, liberale e cortese. In principio abusò di molte
terre e possessioni della mensa vescovile, e le diede ad
alcuni truffatori. Perciò fu accusato presso Papa Urbano
da Ghiberto da Gente come barattiere, dissipatore e
alienatore de' beni della mensa vescovile. Ma in processo
di tempo ricuperò le terre alienate e fece molti restauri
all'episcopio. Egli fu uomo di molta dottrina, specialmente
nel diritto canonico, ed assai esperto nel ministero
ecclesiastico. Conosceva il gioco degli scacchi, e teneva
a bacchetta il clero secolare; e conferiva le parocchie a
quelli, che gli facevano del bene. Amò i religiosi e
specialmente i frati Minori. Fece però una bruttissima
azione; perchè essendo egli vescovo di Tripoli, si dimise,
e coll'aiuto del Cardinale Ottobono, che fu poi Papa
Adriano, spogliò del vescovado di Parma maestro Giovanni
di donna Rifida, che era Arciprete del Duomo, dotto in
diritto civile ed ecclesiastico, e che molt'anni l'aveva
insegnato, persona onesta e buona, e che cantava e predicava
bene. Per di più era stato anche suo maestro di
diritto canonico; ed era stato eletto regolarmente e
canonicamente dagli altri canonici a Vescovo di Parma
dopo la morte di Alberto suo fratello. Finalmente sesto
ed ultimo figlio di Guarino, cognato di Papa Innocenzo
IV, fu Tedisio, grosso, pingue e robusto. Sorella di tutti
questi fu Cecilia, che stette molt'anni nel monastero di
S. Chiara in Parma. Poi, tolta di qui, fu promossa a
Badessa nel convento di Chiavari, fatto fabbricare a
proprie spese presso Lavagna, sua terra, dal Cardinale
Guglielmo, nipote di Papa Innocenzo: monastero ricchissimo
ove abitano frati e suore dell'Ordine de' Minori.
Questa Badessa Cecilia, colpita da Dio per la sua ruvidezza
ed avarizia, finì malamente: ed ecco come. Frate
Bonifacio dell'Ordine de' Minori, visitatore dei monasteri
dell'Ordine di S. Chiara della provincia di Lombardia,
<span class="pagenum" id="Page_38">[38]</span>
aveva alcune donne da collocare nei monasteri; perocchè
a Torino, città appartenente alla provincia di Lombardia,
a cagione di guerre non potevano stare. E dopo averle
allegate, eccetto due, in varii monasteri, con quelle due
andò a Genova; ed una la collocò nel monastero di
Genova col consenso delle suore e della Badessa; l'altra
nel monastero di Chiavari col solo dissenso della Badessa.
Ed ecco che subito mentre il visitatore stava a mensa
in casa dei frati, che ivi abitavano, la Badessa con
animo infuocato d'ira, e la fronte aggrottata, insorse
contro la nuova ospite, dicendo ed ordinando alle suore di
espellerla dal convento, perchè non voleva che in nessun
modo dimorasse nel suo monastero. Ma le suore
pregando la Badessa colle lagrime agli occhi per la nuova
consorella, essa rispose: Ah! vilissime femmine; credete
ch'io non abbia un perchè di ciò fare? Lo faccio per
vostro bene, e per bene del nostro monastero. E presala
per una mano, la cacciò fuori, operando secondo il detto
di un poeta;
</p>

<div class="poem"><div class="stanza">
<p class="i01">Turpius ejicitur, quam non</p>
<p class="i03">    admittitur hospes.</p>
</div></div>

<div class="poem"><div class="stanza">
<p class="i01">All'ospite l'onor ben più si toglie</p>
<p class="i01">Se si discaccia, che se non s'accoglie</p>
</div></div>

<p>
La suora espulsa si recò dunque e stette al cospetto del
visitatore, che era a mensa in casa dei frati che ivi
abitavano; e colle lagrime agli occhi gli riferì quanto
le aveva detto la Badessa. Il visitatore, udite queste
cose, si alzò turbato dalla mensa, andò e scomunicò la
Badessa, perchè perseverando nella sua durezza chiudeva
le viscere della pietà ad una sua consorella, che era
stretta da dura necessità. E prendendo per mano la
tribolata suora la consolò, e la ricondusse seco a Genova,
e pregò la Badessa e le suore di quel monastero ad
accoglierla per amore di Dio e suo, avendo già loro
prima parlato della malignità, della durezza, dell'avarizia
e della follìa della Badessa di Chiavari. Tali cose avendo
<span class="pagenum" id="Page_39">[39]</span>
udito le suore del monastero di Genova, si mossero a
compassione della loro consorella, e la abbracciarono
festosamente. In quel monastero poi vi era una suora
vecchia molto e divota e di gran merito presso Dio, a
cui dispiacque assai il contegno di quella Badessa verso
una suora tribolata e già collocata in convento. Ed
essendo già di quel dì sera avanzata, e le altre suore
andate a letto, essa s'inginocchiò davanti all'altare, e
con molte lagrime pregò Iddio....... Il visitatore
mandò subito un messo velocissimo a Chiavari per sapere
che cosa fosse accaduto a quella badessa: e la trovò
morta, maledetta, scomunicata e senza assoluzione. Nell'intervallo
tra la partenza del visitatore e l'arrivo del
messo, Cecilia, Badessa di Chiavari, cominciò a malare
gravemente e svenir di languore; e soffrendo dolori di
più maniere, si pose a letto, si ridusse agli estremi,
e cominciò a gridare: Io muoio. Sorelle correte, aiutatemi,
datemi qualche rimedio. Accorsero le suore incontanente,
e, com'è dovere, ebbero compassione della loro
Badessa. Della salute dell'anima sua non si fe' cenno,
di confessione non se ne parlò. Le si strinse la gola, e
appena poteva trar respiro. E quando s'accorse che
moriva, disse alle suore adunate: Andate e ricevete
quella suora; andate e ricevete quella suora; andate e
ricevete quella suora. Per lei Iddio mi percosse; e in
così dire spirò........ Ricordo che essendo io a
Lione, ove era anche Papa Innocenzo IV, arrivarono
alcuni frati Minori di Bordeaux a dire al Papa che le
suore dell'Ordine di S. Chiara di Bordeaux avevano
eletta suora Cecilia, sua nipote, a loro Badessa. E il
Papa ne diede loro lettera di conferma, dicendo che
andassero a ritrovarla a Parma. Ma l'Eletto di Parma,
nipote del Papa, e fratello della prenominata donna, essendo
pur esso a Lione, e avendo saputo la cosa, si presentò
al Papa e fece annullare la data conferma. E forse, se
<span class="pagenum" id="Page_40">[40]</span>
fosse andata colà, si sarebbe diportata meglio tra forestieri
che in mezzo a parenti e conoscenti. Ora ripigliamo
il corso della nostra storia, e incominciamo là dove la
lasciammo. L'anno 1229, segnato anche più su, Nazario
di Ghirardino di Lucca fu Podestà di Reggio, e fece
fare il ponte e le imposte di porta Bernone. Allora si
cominciò a cinger di mura la città di Reggio. E fece
fare cento braccia di muraglia, dalla detta porta in giù
verso porta S. Stefano. Così successivamente ogni anno
gli altri Podestà fecero duecento braccia di muraglia
finchè la città tutta fu murata. Però, per la frequenza
delle guerre, qualche anno restò interrotta la continuazione
del lavoro. Questo Nazario ha il suo ritratto in
pietra sopra la porta Bernone,<a class="tag" id="tag38" href="#note38">[38]</a> fatto fare da lui
stesso, ed ha in Reggio la sua statua a cavallo. Fu bel
cavaliere e ricco assai; mio conoscente ed amico quando
io dimorava a Lucca nell'Ordine de' frati Minori. Donna
Fior d'Oliva, sua moglie, era bella, paffuta e mia famigliare
e devota. Era di Trento, moglie di un notaio, da
cui ebbe due bellissime figlie; e Nazario la rapì al
marito suo quando fu Podestà a Trento, e, consentendolo
essa, la condusse a Lucca, e mandò sua moglie, che
viveva ancora, in un certo suo castello, dove stette sino
alla morte. Nazario morì senza figli, e lasciò molte
ricchezze a quella donna, che in seguito si maritò a
Reggio, e, come mi disse, fu ingannata. E l'ebbe in
moglie Enrico figlio di Antonio di Musso, e vive ancora
oggi, festa di S. Lorenzo, martedì, 1283, anno in cui
scriviamo queste cose. Tutti e due costoro, cioè Nazario
e Fior d'Oliva fecero molto bene ai frati Minori di
Lucca, quando la Badessa di Gattaiola<a class="tag" id="tag39" href="#note39">[39]</a> dell'Ordine
<span class="pagenum" id="Page_41">[41]</span>
di S. Chiara provocò e aizzò tutta Lucca contro i frati,
calunniando gli innocenti. E cagione ne fu che frate
Giacomo da Iseo non la voleva assolvere perchè non si
comportava bene nel suo ufficio. Essa era figlia di una
fornaia di Genova, e il suo governo era turpe, crudele e
disonesto. E, per assicurarsi meglio quel ministero, era
larga di regaluzzi e di leccornie a giovani, e a uomini,
e a donne secolari, specialmente a chi aveva qualche
parente nel monastero. Ai quali eziandio andava dicendo:
I frati Minori non mi vogliono dare l'assoluzione perchè......
E così, come è detto, calunniava gli innocenti.
Ma mentiva apertamente. Tuttavia essa fu assolta,
e i frati ricuperarono il loro onore e la loro buona fama,
e la città la sua calma.
</p>

<h2 class="anni" id="a1230">a. 1230</h2>

<p>
L'anno 1230 si celebrò in Assisi un capitolo generale
de' frati Minori, e si fece il trasporto del corpo del
beato Francesco il giorno 25 Maggio, e frate Giacomo
da Iseo, che agli inguini e ai genitali era tutto guasto,
riacquistò sanità completa. Molti altri miracoli degni
d'essere narrati fece in quel giorno Iddio per mezzo
del suo servo ed amico Francesco, che potrai conoscere
leggendo la sua biografia.
</p>

<h2 class="anni" id="a1231">a. 1231</h2>

<p>
L'anno 1231, ai 14 di Giugno, Venerdì, il beatissimo
padre e frate Antonio spagnuolo, che era nel convento
di Padova, nella quale città l'Altissimo magnificò il suo
nome per mezzo di quel Santo, abbandonando in Arcella<a class="tag" id="tag40" href="#note40">[40]</a>
il corpo alla dimora di tutte le reliquie mortali
dell'uomo, volò felicemente alla sede degli Spiriti celesti.
Questi fu dell'Ordine de' frati Minori e compagno del
beato Francesco, e, se ci basterà la vita, ne riparleremo
e ne tesseremo più ampiamente le lodi altrove.
</p>

<p>
<span class="pagenum" id="Page_42">[42]</span>
</p>

<h2 class="anni" id="a1232">a. 1232</h2>

<p>
L'anno 1232, ai 16 di Ottobre, sabbato, fu rotto e
messo in fuga il Marchese di Cavalcabò da Bonacorso
da Palù e da quei di Sesso<a class="tag" id="tag41" href="#note41">[41]</a> presso Mancasale<a class="tag" id="tag42" href="#note42">[42]</a>.
</p>

<h2 class="anni" id="a1233">a. 1233</h2>

<p>
L'anno 1233 si fabbricò il palazzo del vescovo di
Parma, che è rimpetto alla facciata del Duomo; e allora
reggeva la Chiesa di Parma il vescovo Grazia di Fiorenza,
che fece costruire anche molti altri palazzi in più
luoghi della diocesi. E perciò i Parmigiani lo stimavano
un buon vescovo; perchè non dissipava i beni della
Chiesa, anzi li conservava e moltiplicava. Egli era amico
di mio padre Guido di Adamo, e stando alla finestra di
casa sua ragionava con lui del suo palazzo, e gli mandava
spesso regali, come ho veduto io co' miei occhi.
Amò mio fratello Guido; ma dopo che entrò nell'Ordine
de' frati Minori, non si curò più di lui. Prima di lui
fu vescovo Obizzo di Lavagna genovese, bell'uomo ed
onesto, come dicono, e fu zio di Papa Innocenzo IV;
ma non ricordo d'averlo veduto. Dopo Grazia fu vescovo
un certo Gregorio Romano, che ebbe vita breve, e morì
a Mantova eretico e maledetto. E quando malato gli
portarono l'ostia consacrata, non volle riceverla, dicendo
che non credeva nulla di tal fede; e interrogato perchè
accettasse il Vescovado, rispose: per le ricchezze e gli
onori; e così spirò senza comunicarsi. Dopo lui fu
vescovo maestro Martino da Colorno,<a class="tag" id="tag43" href="#note43">[43]</a> di famiglia
meno che cospicua. Gli successe Bernardo Vizio, di cui
ricordo d'aver già fatta menzione, come anche de' suoi
successori. Dopo Bernardo venne Alberto Sanvitali, nipote
di Papa Innocenzo IV. Dopo fu eletto canonicamente e
concordemente maestro Giovanni di donna Rifida, Arciprete
del Duomo; e gli successe Obizzo, vescovo di
<span class="pagenum" id="Page_43">[43]</span>
Tripoli, pur esso nipote del predetto Papa, e fratello del
sunnominato Alberto. Per frodi fu investito del Vescovado
di Parma, e vive ancora e lo tiene. E come lo tiene
oggi, tengaselo pure finchè se ne faccia un'altro. Ed
oggi, che queste cose scriviamo, corre il 1283, giorno
di S. Lorenzo, martedì. Che cosa sia per avvenire d'ora
innanzi dei vescovi di Parma, sallo Iddio. In questo
stesso anno 1233 fu Podestà di Reggio Giliolo di donna
Agnese di Parma. In quell'anno Reggio cominciò a
coniar moneta; e Nicolò vescovo di Reggio viveva ancora.
Io conobbi quest'Egidiolo, chè eravamo della stessa città,
ed ebbe due cognomi. Fu detto di donna Agnese, o da
parte di madre, o da parte di moglie, perchè fu donna
valente (come un certo ponte, che è in Parma, fu chiamato
ponte di donna Egidia da Palù, perchè essa lo
fece fare; ponte che ora rifanno di muro, invece di
legno.) Fu pur detto da Gente, perchè quand'era oltremare,
ogni volta che si parlava d'eserciti, usava dire:
La nostra gente fece così. Questo l'ho saputo da Gherardo
Rangone di Modena, che era frate Minore. Gigliolo da
Gente poi ebbe due fratelli. Il primo fu Tedaldo, e,
quand'io era ancora ragazzo, l'ho veduto assai vecchio
e carico d'anni; ed ebbe sette figli, de' quali il quarto,
Manfredo, sposò mia sorella Caracosa, che, mortole il
marito, finì lodatamente la vita nel monastero di S.
Chiara in Parma. Il secondo aveva nome Beretta, bel
cavaliere e prode guerriero, forte, e tant'alto di statura
da far la meraviglia degli uomini e delle donne. Giliolo
fu anche padre di Ghiberto da Gente, di cui parleremo
a suo luogo. E quando nel detto anno Giliolo era Podestà
di Reggio cominciò l'<i>alleluia</i>. E i posteri chiamarono
<i>alleluia</i> un certo periodo di tempo, in cui, posate le armi,
predominò la giocondità, l'allegria, il gaudio, l'esultanza
il giubilo ed ogni dimostrazione d'animo contento. E
tutti, cavalieri e fanti, e cittadini, e campagnuoli, e
<span class="pagenum" id="Page_44">[44]</span>
giovinetti, e giovinette, e vecchi e giovani ne cantavano
inni e lodi a Dio. In tutte le città d'Italia vi fu questa
divozione; e vidi che nella mia città di Parma ogni
parocchia voleva avere il proprio gonfalone da portare
nelle processioni, e, sul gonfalone, dipinto la specie di
martirio del santo suo titolare. Così, p. e. la scorticazione
di S. Bartolomeo era ritratta nello stendardo della
parocchia, che da lui si nominava; e così via via delle
altre. E dalle ville venivano in città co' loro confaloni
in gran frotte uomini e donne, ragazzi e ragazze ad
ascoltare le prediche ed a lodare Iddio; e cantavano
con voci divine più che umane. E così le genti camminavano
sulla via della salute, tanto che sembrava adempiuto
quel detto del Profeta: <i>Ricorderanno (la mia
parola) e si convertiranno a Dio tutte le nazioni, e
adoreranno davanti a lui tutti i popoli.</i> E portavano
in mano rami d'alberi e candele accese; E si predicava
di mattina, a mezzodì, verso sera, secondo il Profeta:
<i>Di sera, di mattina, di mezzodì narrerò e annunzierò,
ed esaudirà la mia voce. Redimerà in pace l'anima
mia da coloro che s'avvicinano a me, poichè tra molti
era meco.</i> E si facevano soste nelle chiese e nelle piazze;
e si alzavano le mani al cielo per lodare Iddio e benedirlo
ne' secoli. E non sapevano intermettere le laudi,
tanto erano entusiasmati dall'amor di Dio; e beato chi
poteva far più di bene, e inneggiare a Dio. Nessun'ira
era tra loro, nessun turbamento d'animo, nessun rancore;
ogni cosa tra loro passava in pace ed amore. <i>Alziamo
a Dio, che siede ne' cieli, i nostri cuori e le nostre
mani.</i> E così realmente facevano, come ho visto io. E
poichè la Sapienza dice ne' Proverbii. II. <i>Il popolo si
travolgerà in ruina, se non vi sia chi lo governi,</i> affinchè
non si creda che queste moltitudini fossero senza guida,
parliamo ora di chi dirigeva queste ragunate. Primo
venne a Parma fra Benedetto, che si chiamava di Cornetta,
<span class="pagenum" id="Page_45">[45]</span>
uomo semplice ed illetterato, di buona innocenza
e di vita onesta, ch'io vidi, ed ebbi seco famigliarità in
Parma, e poi a Pisa; ed era o di Valle spoletana, o di
Romagna. Non apparteneva ad alcun Ordine religioso,
viveva a sè, e solo si studiava di piacere a Dio. Era
molto amico de' frati Minori; pareva quasi un altro
Giovanni Battista, che precorresse avanti al Signore a
preparargli un popolo perfetto. Portava in testa un
cappello all'Armena, aveva barba lunga e nera, e teneva
una trombetta metallica (cioè di oricalco) colla quale
suonava; e quella sua tromba reboava terribilmente, ma
pure non senza qualche dolcezza; andava cinto di una
fascia di vello; vestiva abito nero, a foggia di sacco
tessuto di peli di diversi animali, e lungo sino ai piedi.
La tonaca era fatta a guisa di guascappa, e davanti e
di dietro aveva una croce lunga, larga, e di color rosso,
che discendeva dal collo sino a' piedi, come suole nelle
pianete de' sacerdoti. Così vestito egli andava colla sua
tromba, e predicava nelle chiese, nelle piazze, e lodava
Iddio, e aveva sempre seguace una gran turba di ragazzi
con in mano, il più delle volte, rami d'alberi e candele
accese. Ed io stesso stando su una muraglia del palazzo
vescovile, che allora era in costruzione, l'ho veduto più
volte a predicare e cantare le lodi del Signore. E cominciava
le sue lodi dicendo in suo volgare: <i>Laudato, et
benedetto, et glorificato sia lo Patre.</i> Ed i ragazzi a
voce alta ripetevano quello che egli aveva detto. E poi
ripeteva le stesse parole, e aggiungeva: <i>Sia lo Fijo.</i> Ed
i ragazzi riassumevano cantando le stesse parole. Finalmente
per la terza volta replicava le stesse parole e vi
aggiungeva: <i>Sia lo Spiritu Sancto;</i> e dopo: <i>alleluja,
alleluja, alleluja.</i> Di poi trombettava, e dopo predicava,
dicendo buone parole a lode del Signore. E dopo tutto
cantava un saluto alla beata Vergine così:
</p>

<p>
<span class="pagenum" id="Page_46">[46]</span>
</p>

<div class="poem"><div class="stanza">
<p class="i02">  Ave Maria — Clemens et pia,</p>
<p class="i01">Gratia plena — Virgo serena:</p>
<p class="i01">Dominus tecum — Tu mane mecum.</p>
<p class="i01">Tu benedicta in mulieribus,</p>
<p class="i01">Quae peperisti pacem hominibus</p>
<p class="i06">            Et angelis gloriam.</p>

</div><div class="stanza">
<p class="i02">  Et benedictus fructus ventris tui,</p>
<p class="i01">Qui coeredes ut essemus sui,</p>
<p class="i06">            Nos fecit per gratiam.</p>
</div></div>

<div class="poem"><div class="stanza">
<p class="i02">  Ave, Maria — Clemente e pia,</p>
<p class="i01">Di grazia piena — Vergin serena:</p>
<p class="i01">Iddio è teco — Tu resta meco.</p>
<p class="i01">In fra le donne — Tu benedetta</p>
<p class="i01">All'uom portasti — Pace perfetta</p>
<p class="i06">            E gloria agli Angeli.</p>

</div><div class="stanza">
<p class="i02">  E benedetto — Lo Figlio tuo</p>
<p class="i01">Che di far parte — Del regno suo</p>
<p class="i06">            Larginne il merito.</p>
</div></div>

<p>
Ora parliamo degli eminenti predicatori, che furono
famosi al tempo di quella divozione: ed anzi tutto di
due dell'ordine de' Predicatori, cioè di frate Giovanni
da Bologna, nativo di Vicenza, e di frate Giacomino da
Seggio, oriondo di Parma. Imperocchè il beato Domenico
non era ancora canonizzato, ma era morto e sotterra,
come si canta in una prosa:
</p>

<div class="poem"><div class="stanza">
<p class="i02">  Iacet granum occultatum,</p>
<p class="i01">Sydus latet obumbratum;</p>
<p class="i05">          Sed plasmator omnium</p>

</div><div class="stanza">
<p class="i02">  Ossa Ioseph pullulare,</p>
<p class="i01">Sydus iubet radiare</p>
<p class="i05">          In salutem gentium.</p>
</div></div>

<div class="poem"><div class="stanza">
<p class="i02">  Sta un grano ancor sepolto.</p>
<p class="i01">Sta un astro in ombra involto:</p>
<p class="i05">          Ma il Dio che suscita</p>

</div><div class="stanza">
<p class="i02">  Or Giuseppe a morte invola,</p>
<p class="i01">Or dell'astro l'ombra assola,</p>
<p class="i05">          E salva i popoli.</p>
</div></div>

<p>
E veramente si trova che S. Domenico restò dodici anni
sepolto senza che si facesse parola della sua santità; ma
per cura di cotesto frate Giovanni sunnominato, che, al
tempo di tale divozione, ebbe facoltà di predicare in
Bologna, ne fu fatta la canonizzazione. Per questa canonizzazione
s'adoperò anche il vescovo di Modena, che
era un Piemontese, il quale, fatto poi Cardinale, prese
nome Guglielmo, cui io vidi predicare e officiare la
vigilia di Pasqua nella chiesa de' frati Minori a Lione,
quando ivi si trovava Papa Innocenzo e tutta la sua
corte. Questo frate Giovanni era per verità un uomo di
nessuna coltura, e si voleva porre tra quelli che fanno
miracoli. Fece in quel tempo un gran predicare tra
Castel Leone e Castel Franco<a class="tag" id="tag44" href="#note44">[44]</a>. Ma frate Giacomino
<span class="pagenum" id="Page_47">[47]</span>
da Reggio, oriondo però di Parma, fu uomo assai colto,
lettore di teologia, predicatore facondo, copioso e grazioso;
uomo pronto, benigno, caritatevole, affabile, cortese, liberale
e largo. Ed una volta fummo compagni di viaggio
di giorno e di notte da Parma a Modena in un momento
di gran guerra; ed era anche meco il frate mio compagno,
ed egli aveva il suo. Questi al tempo di quelle divozioni,
di cui abbiamo parlato più sopra, aveva molta grazia
nel predicare, e fece molto di bene. Nell'anno stesso
ebbe principio in Reggio la costruzione della chiesa del
Gesù de' frati Predicatori; e se ne fondò la prima pietra,
consacrata dal vescovo Nicolò, il dì di S. Giacomo. E
ad erigere quel tempio accorrevano i Reggiani, uomini,
donne, militi di cavalleria, di fanteria, campagnuoli, cittadini;
e portavano pietre, sabbia, calce sulle spalle
entro varie specie di pelli e di tessuti. E beato chi più
ne poteva portare; e fecero le fondamenta della chiesa
e del caseggiato annesso, e alzarono una parte delle
muraglie. Al terz'anno compirono tutto il lavoro. E
allora frate Giacomino ne dirigeva la buona esecuzione.
Questo frate Giacomino fece nella diocesi di Parma tra
Calerno<a class="tag" id="tag45" href="#note45">[45]</a> e S. Ilario, al disotto dell'Emilia, una gran
predicazione, alla quale accorse una grandissima folla
d'uomini, donne, ragazzi, da Parma, da Reggio, dal
monte, dal piano e da diverse ville. Ed una donna povera
e gravida, ivi partorì un maschio; e per istanze e preghiere
di frate Giacomino molte persone diedero non
pochi soccorsi a quella povera donna. Perocchè tra le
donne, chi regalava una sottana, chi una camicia, chi
una veste, chi una benda; sicchè ne raccolse da caricare
un asino. E dagli uomini n'ebbe cento soldi imperiali.
E chi era presente e vide, riferì a me queste cose dopo
tempo assai, quando ebbi a passare con lui per quei
<span class="pagenum" id="Page_48">[48]</span>
luoghi: Cose che ho saputo poi anche da altri. A questo
frate Giacomino, malato a Bologna nell'infermeria de' frati
Predicatori, ritto a sedere sul letto, verso il mezzodì, e
desto, apparve frate Giraldo da Modena dell'Ordine dei
frati Minori, quello stesso giorno in cui morì, dicendo:
Io sono alla visione della gloria di Dio, alla quale Cristo
chiamerà presto anche te a ricevere il premio delle tue
fatiche, e soggiornerai sempre presso chi hai devotamente
servito. Ciò detto, frate Giraldo disparve; e frate Giacomino
raccontò a' suoi frati quanto aveva veduto, che se
ne rallegrarono. Ed a frate Giacomino avvenne per punto
quanto avevagli predetto frate Giraldo; poichè pochi
giorni dopo s'addormentò nel Signore; e il suo corpo fu
sepolto a Mantova. Frate Giovanni poi da Vicenza, più
sopra menzionato, chiuse i suoi giorni in Puglia. Ebbero
anche i frati Predicatori in Parma, nel tempo di quella
divozione, che si chiamò <i>alleluia</i>, un frate Bartolomeo
da Vicenza, che fece molto di bene, come ho veduto
co' miei occhi; ed era buon uomo, prudente ed onesto;
e dopo molto tempo fu fatto Vescovo della sua città
natale, ove fece fabbricare un bel convento pe' frati del
suo Ordine, che prima ivi non abitavano. I frati Minori
poi ebbero un frate Leone milanese, predicatore famoso,
che perseguitò potentemente, e confutò e confuse gli
eretici. Fu molti anni ministro provinciale nell'Ordine
de' frati Minori, e poi Arcivescovo di Milano. Costui era
di tanto singolare coraggio, anzi audacia, che una volta
da solo andò collo stendardo in mano alla testa dell'esercito
Milanese contro l'Imperatore, e passato il ponte
d'un fiume, solo, stette a lungo di piè fermo squassando
lo stendardo; mentre i Milanesi non osavano passare
perchè vedevano l'esercito imperiale in ordine di battaglia.
Questo frate Leone confessò un amministratore
dell'ospedale di Milano, uomo che godeva gran nome e
fama di santità. E quando esso fu agli estremi della
<span class="pagenum" id="Page_49">[49]</span>
vita Leone si fece promettere che sarebbe tornato dopo
morte a dargli contezza dello stato in cui si trovava. E
promise di buon grado. Verso sera si sparge in città la
voce della sua morte. Frate Leone invita due frati suoi
compagni particolari, ch'egli aveva come ministro Provinciale,
a vegliare seco quella sera in un angolo dell'orto,
nella camera dell'ortolano. Vegliando tutti e tre insieme,
frate Leone fu preso un momento da un lieve sonno; e,
volendo dormire, pregò i compagni che, se qualche cosa
sentissero, lo svegliassero. Ed ecco che subito odono uno
venire disperatamente urlando, e lo videro rotar giù dal
cielo come un globo di fuoco, e precipitarsi sul comignolo
della casetta come uno sparviero sull'anitra. Pel rumore,
e scosso dai frati, Leone si svegliò. E continuando colui
i lamenti Ahi! Ahi!. frate Leone gli domandò come si
trovasse. Ed egli rispose dicendo che era dannato, perchè
era stato causa che morissero senza battesimo alcuni
bambini nati da unione illeggittima, avendoli egli con
isdegno reietti dall'ospedale, perchè vedeva che per accoglierli
l'Ospizio andava incontro a spese e disagi. E
domandandogli frate Leone perchè non si fosse confessato
di questa colpa, rispose: o perchè me ne sono dimenticato,
o perchè non credetti che la fosse da confessarsene.
Quindi frate Leone soggiunse: Giacchè nulla hai a che
fare con noi, partiti da noi, e vanne per la tua strada.
Ed egli gridando e urlando dipartissi. Pertanto questo
Frate Leone nel tempo di quella divozione, che i posteri
chiamarono poi l'<i>alleluia</i>, molto s'adoperò, e molto fece
di bene. Vi fu anche un cert'altro frate Minore di Padova
che nel tempo di quella divozione fece molto di bene.
Questi predicando una festa a Como, e facendo un usuraio
murare una sua torre, disturbato il frate dal martellare
degli operai, disse al popolo, che l'ascoltava: Vi predico
che nel tal tempo quella torre ruinerà, e sin dalle fondamenta
sarà divelta. Ed accadde, e fu giudicato un gran
<span class="pagenum" id="Page_50">[50]</span>
miracolo. Perciò l'Ecclesiastico dice 37: <i>L'anima di
un uomo pio scopre talora la verità meglio che sette
sentinelle, che stanno alla vedetta in luogo elevato.</i>
Così ne' Proverbii 17: <i>Chi molto alta fa la casa sua,
va cercando ruine.</i> Miracolo eguale a quello della profezia
della torre che doveva ruinare, è quello pel figlio di
Grilla, e delle tre zucche, e del sorcio in una zucca. E
tutto diceva così a casaccio, a sorte, e perciò fu chiamato
l'indovino. Vi fu anche Girardo da Modena dell'Ordine
de' frati Minori, che a' tempi della suddetta divozione,
operò cose miracolose e fece molto di bene, come ho
veduto io co' miei occhi. Questi nel secolo si chiamava
Girardo Maletta. Nacque di potente e ricca famiglia,
cioè dai Boccabadati. Fu uno dei primi frati dell'Ordine
dei Minori, non però uno dei dodici. Fu amico ed intimo del
beato Francesco, e talvolta compagno: uomo cortese assai,
liberale, splendido, religioso, onesto, di costumi assai
castigato, e misurato nelle parole e nelle opere. Non
ebbe che poca coltura di lettere: Tuttavia fu grande
oratore, e predicatore ottimo e pieno di grazia. Voleva
andare in giro per tutto il mondo. Fu egli che pregò
per me frate Elia ministro Generale dell'Ordine de' frati
Minori, che mi ricevesse nell'Ordine; e accolse l'istanza
in Parma l'anno 1238. Fui talvolta suo compagno di
viaggio. Al tempo della detta divozione i Parmigiani
affidarono a lui la signoria di Parma, acclamandolo
Podestà, con potere di accordare in pace fra loro quelli,
che per rancori erano in dissidio. E così fece, e, molti
che per discordie erano nemici, ricompose in pace ed
amicizia. Tuttavia in un caso di composta pacificazione,
incorse in calunnia, avendo irritato Bernardo di Rolando
Rossi, cognato di Papa Innocenzo IV, per non aver data
sufficiente soddisfazione ad alcuni di lui amici. Frate
Girardo tenea molto dalla parte dell'Impero; ma nulla
ostante egli <i>camminò al cospetto di Dio in pace ed
<span class="pagenum" id="Page_51">[51]</span>
equità, e molti ritrasse dalle vie dell'iniquità,</i> come
disse Malachia II. E qui a proposito richiamati alla
mente la storia di quei tre compagni, de' quali uno volle
pensare a sè solo, e a sè solo vivere, e fare il solitario;
il secondo amò curare i malati; il terzo riamicare i
nemici. Del primo dice S. Girolamo: <i>La santa selvatichezza</i>
giova a sè soltanto, e di quanto vantaggia la
Chiesa di Cristo coi meriti della vita, d'altrettanto le
nuoce, se non faccia opera di resistenza a' suoi demolitori.
Perciò ricordati bene di S. Sindonio, a cui un
Angelo del Signore comandò di andare attorno a predicare
contro gli eretici. Del beato Francesco ancora fu
scritto che non vuol <i>vivere per sè solo, ma giovare gli
altri, indottovi da amore di Dio.</i> Ogni volta che mi
torna a mente frate Girardo da Modena, mi torna a
mente anche quella sentenza dell'Ecclesiastico XIX: <i>È
da preferirsi l'uomo che manca di sagacità, ed è privo
di scienza, ma è timorato, a quello che abbonda di
avvedutezza, e trasgredisce la legge dell'Altissimo.</i> Io
mi trovai malato a Ferrara con frate Girardo di una
malattia, di cui egli morì dopo essere venuto a Modena
verso l'anno nuovo; e fu sepolto in un sarcofago di
marmo nella chiesa de' frati Minori. E Iddio si degnò
di operare per mezzo di lui molti miracoli, che per
brevità tralascio di narrare, perchè può esservene occasione
altrove. Una cosa però non vuolsi passare sotto silenzio,
ed è che questi frati, valenti predicatori, al tempo della
prenominata divozione, si adunavano talvolta in qualche
luogo, e insieme prestabilivano per le loro prediche il
luogo, il giorno, l'ora e l'argomento. E l'uno diceva
all'altro: Tien fermo ogni cosa dell'accordo preso; sicchè
le cose immanchevolmente accadevano come erano state
prefisse. Stava dunque frate Girardo, come l'ho visto io
co' miei occhi, nella piazza del Comune di Parma, o
altrove quando voleva, sopra un palchetto portatile di
<span class="pagenum" id="Page_52">[52]</span>
legno, fatto a posta per uso delle concioni; e, quando il
popolo era tutto intento, ad un tratto interrompeva la
predica, e s'incappucciava, quasi in atto di pensare a
Dio. Poi, dopo lunga pezza, scappucciatosi, parlava al
popolo meravigliato, quasi dicesse coll'Apocalisse I: <i>Io
era in Ispirito nel giorno della domenica,</i> ed ascoltai
il dilettissimo nostro fratello Giovanni da Vicenza, che
predicava vicin di Bologna, nella ghiaia del Reno, ed
aveva un affollatissimo uditorio, e queste furono le prime
parole della sua predica: <i>Beata la gente che per suo
signore ha Dio, beato il popolo eletto da Dio per sua
eredità.</i> Altrettanto diceva di frate Giacomino. E quelli
sapevan dire parimente di lui. Meravigliavano i presenti,
e, punti da curiosità, spedivano messi per sapere se era
vero ciò che loro si diceva. E trovando che sì, vieppiù
restavano meravigliati; sicchè molti, abbandonando il
secolo, entravano nell'Ordine de' frati Minori, e de' Predicatori.
E in diversi altri modi, e in molte parti del
mondo gran bene si fece a tempo di quella divozione,
come ho visto io co' miei occhi. Vi furono però anche a
que' tempi molti barattieri e gabbamondi, che facevan
di tutto per calunniare gli innocenti. De' quali fu un
Boncompagno fiorentino, rinomato maestro di grammatica
in Bologna, che compose libri intitolati <i>Del comporre.</i>
Costui, che tra' fiorentini era il più arguto nel mettere
in canzone la gente, compose una rima in derisione di
frate Giovanni da Vicenza, di cui non ricordo nè il
principio, nè la fine, perchè da molto tempo non l'ho
letta, e quando la lessi non mi curai tanto d'impararla
bene a memoria. V'erano però questi versi, che mi
ricorrono a mente:
</p>

<div class="poem"><div class="stanza">
<p class="i02">  <i>Et Johannes johannizat,</i></p>
<p class="i01"><i>Et saltando choreizat,</i></p>
<p class="i01"><i>Modo salta, modo salta</i></p>
<p class="i01"><i>Qui coelorum petis alta:</i></p>
<p class="i01"><i>Saltat iste saltat ille,</i></p>
<p class="i01"><i>Resaltant choortes mille;</i></p>
<p class="i01"><i>Saltat chorus dominarum,</i></p>
<p class="i01"><i>Saltat dux Venetiarum ecc.</i></p>
</div></div>

<div class="poem"><div class="stanza">
<p class="i02">  E Giovanni giovanneggia</p>
<p class="i01">E ballando caroleggia,</p>
<p class="i01">Or tu salta, vola, sali,</p>
<p class="i01">Tu ch'al cielo batti l'ali;</p>
<p class="i01">Saltan questi, saltan quelli,</p>
<p class="i01">Saltan pur mille drappelli;</p>
<p class="i01">Danzan donne in giro, in coro</p>
<p class="i01">Danza il Sir del Bucintoro ecc.</p>
</div></div>

<p>
<span class="pagenum" id="Page_53">[53]</span>
</p>

<p>
Così pure questo maestro Boncompagno vedendo che
frate Giovanni s'era messo in capo di far miracoli,
anch'egli volle provarsi a farne, e annunziò ai Bolognesi
che voleva volare sotto i loro occhi. Non ci volle altro.
La notizia corre per Bologna; arriva il giorno prefisso;
si raduna tutta la città, uomini, donne, vecchi, fanciulli,
alle falde d'un colle, che si chiama S. Maria in monte.
S'era fatte due ali, e stava sulla vetta del monte guardando
la folla. Ed essendosi reciprocamente a lungo
guardati, proferì queste parole: <i>Andatevene colla benedizione
di Dio, e vi basti aver veduta la faccia di
Boncompagno.</i> E ne ritornarono derisi. Questo maestro
Boncompagno, essendo un ottimo scrittore, per consiglio
de' suoi amici andò a Roma, volendo provare se per
avventura potesse colla sua abilità nelle lettere, trovar
grazia nella corte romana. Ma non avendo trovato favore,
se ne partì, e divenuto già vecchio, si era ridotto a tanta
miseria, che fu costretto a chiudere i suoi giorni
in un ospedale a Firenze. A frate Giovanni da Vicenza
poi più sopra menzionato, gli onori ricevuti e la
grazia nel predicare gli avevano siffattamente beccato
il cervello da avernelo travolto e credere di poter fare
veri miracoli anche senza l'aiuto del braccio di Dio. Il
che era somma stoltezza, perchè il Signore dice in Giovanni
15. <i>Senza me nulla potete fare.</i> Parimente ne' Proverbii
26. <i>Chi dà gloria allo stolto fa come chi gittasse
una pietra preziosa in una mora di sassi.</i> Essendo frate
Giovanni rimproverato delle sue fatuità da' suoi confrati,
rispondeva loro, dicendo: Se non la finite, io vi infamerò
pubblicando le vostre azioni. Per ciò lo tollerarono sino
che morì, non trovando modo di contrastargli. Questi
essendo venuto un giorno al convento de' frati Minori,
ed avendogli il barbiere rasa la barba, s'ebbe a male
che i frati non ne avessero raccolti i peli da serbare per
reliquie. Ma frate Diotisalvi da Fiorenza dell'Ordine dei
<span class="pagenum" id="Page_54">[54]</span>
Minori, che, secondo il costume de' Fiorentini era prontissimo
a canzonare la gente, a capello <i>rispose allo stolto
come si conviene alla sua follìa, chè talora non gli
paresse d'esser savio.</i> Proverbii 26. Perocchè andato un
giorno al convento de' Predicatori, ed essendo stato da
loro invitato a pranzo, disse che in niun modo accetterebbe,
se non dessero a lui un lembo della tonaca di
frate Giovanni, che stava in quel convento, da conservare
come reliquia. Promisero e diedero una larga pezza di
tonaca, colla quale, sgravatosi dopo pranzo il ventre, forbissi
l'ano, poi la gittò nello sterco. Poscia, presa una
pertica, rimestava lo sterco gridando e dicendo: Ahi! Ahi!
aiutatemi o fratelli, che cerco la reliquia del santo che
ho smarrita nella latrina. E guardando essi in giù dalle
finestre delle celle, egli rimestava più forte perchè ne
sentisser l'odore. Pertanto nauseati da tali esalazioni,
ed inteso che erano stati scherniti da quel canzonatore,
ne restarono confusi e svergognati. Questo frate Diotisalvi
una volta fu comandato di andare per obbedienza ad
abitare nella provincia di Penne, in Puglia. Egli allora
andò nell'infermeria, si cavò nudo, e, scucito un materasso,
vi si nascose dentro e vi stette tutto un giorno
involto nelle penne. Cercato da' frati, ivi lo trovarono, e
disse che aveva adempiuto all'obbedienza impostagli.
Perciò, a cagione di questa spiritosità, gli fu condonata
l'obbedienza, e non andò. Così un giorno d'inverno camminando
per Firenze scivolò per ghiaccio, e stramazzò
disteso sulla via. Vedendo questa scena i fiorentini, che
è gente nata per dar la beffa, cominciarono a ridere. Ma
uno chiese anche al frate se volesse un cuscino da mettersi
sotto. A cui il frate rispose che sì, che sì, purchè
da mettersi sotto gli si desse per cuscino la moglie del
suo interlocutore. I fiorentini udendo questa risposta non
ne ebbero scandalo; anzi lodarono il frate, dicendo: quest'è
veramente de' nostri. (Alcuni attribuirono questa
<span class="pagenum" id="Page_55">[55]</span>
risposta ad un altro fiorentino, che si chiamava frate
Paolo Millemosche dell'Ordine de' Minori). Ma noi dobbiamo
piuttosto domandare a noi stessi, se il frate facesse
bene, o male a rispondere in quel modo: e sosteniamo
che per molte ragioni rispose male..... Però frate
Diotisalvi, che diede occasione a questo racconto, per
molte altre ragioni si può anche scusare. La sua risposta
però non deve trarsi ad esempio, che altri la ripeta...
La terza ragione è che parlò tra suoi concittadini, i
quali non se ne scandolezzarono essendo eglino tutti uomini
sollazzevoli ed usi alle beffe. Ma in altro paese
avrebbe suonato male quella risposta del frate. Di questo
frate Diotisalvi inoltre io so molte cose, come anche del
conte Guido, di cui da molti molte e varie cose sogliono
contarsi, che, essendo più scandalose che edificanti, io
non racconto. Tuttavia frate Diotisalvi andò oltremare
coll'arcivescovo di Ravenna, chiamato Teodorico, che fu
sant'uomo e persona assai onesta. Dopo lui fu Arcivescovo
di Ravenna Filippo di Pistoia, o di Lucca, a cui successe
frate Bonifacio dell'Ordine de' Predicatori, nativo di Parma,
che ebbe l'Arcivescovado da Papa Gregorio X non
in grazia dell'Ordine suo, ma perchè era suo parente;
ed ora è Arcivescovo anch'esso, grande oratore, e tenace
sostenitore del partito della Chiesa. Una cosa però non è
da tacere, ed è, che i Fiorentini non si scandalizzano se
taluno esce dell'Ordine dei Minori, ed anzi dicono di far
le meraviglie come vi sia stato tanto tempo, stantechè i
frati Minori sono una gente povera, che si impone mille
maniere di penitenze. Questi Fiorentini avendo un giorno
udito che frate Giovanni da Vicenza dell'Ordine dei Predicatori,
di cui è parlato più sopra, voleva andare a Firenze,
dissero: Oh! Dio! non venga quà. Perochè si dice
che risusciti i morti, e noi siamo già tanti che la città
non ci potrà contenere. Ed il parlare de' Fiorentini suona
assai grazioso in loro dialetto. Sia benedetto Iddio che
<span class="pagenum" id="Page_56">[56]</span>
abbiam finita questa parte. Vi fu a questi tempi un
canonico Primasso di Colonia, argutissimo a mettere in
canzone e dar la baia alla gente e versaggiatore facile e
potente, che se si fosse dedicato di cuore a servire Iddio
sarebbe stato grande nella letteratura religiosa, e utile
alla Chiesa di Dio. Fece un'Apocalisse, ch'io ho veduto,
e molte altre opere. Costui condotto un giorno dal suo
Arcivescovo ai campi, non a meditare, ma a passeggiare,
e avendo veduto i buoi del podere dell'Arcivescovo, che
aravano, belli, forti e grassi, e avendogli detto l'Arcivescovo:
Se, prima che i buoi arrivino quì, saprai far versi
intorno ad un regalo di buoi, io te li donerò: Primasso
soggiunse: Sta fermo ciò che hai detto? Fermissimo, rispose
l'Arcivescovo. E allora subito cantò:
</p>

<div class="poem"><div class="stanza">
<p class="i01"><i>Indigeo bobus — ad rura colenda duobus,</i></p>
<p class="i01"><i>Pontificis munus — Veniat bos unus et unus</i></p>
</div></div>

<div class="poem"><div class="stanza">
<p class="i01">Per arar mio campo bene</p>
<p class="i01">Aggiogar due buoi conviene:</p>
<p class="i01">L'uno in dono dal Prelato,</p>
<p class="i01">Così l'altro mi sia dato.</p>
</div></div>

<p>
Altra volta, quand'era alla Corte, volendo fare un
presente ad un certo Cardinale, fece fare dodici pani bianchissimi,
grossi e belli, di cui la fornaia gliene rubò uno.
Nullameno mandò gli undici restanti con una cartolina,
che diceva;
</p>

<div class="poem"><div class="stanza">
<p class="i01"><i>Ne Spernas munus — si desit apostolus unus;</i></p>
<p class="i01"><i>Ut verbis ludam — rapuit fornaria Iudam.</i></p>
</div></div>

<div class="poem"><div class="stanza">
<p class="i01">No, non sgradir questo mio tenue dono</p>
<p class="i01">Se dodici gli apostoli non sono;</p>
<p class="i01">Chè Giuda, e forse di scherzar s'intese,</p>
<p class="i01">La birba di fornaia se lo prese.</p>
</div></div>

<p>
Un'altra volta ancora avendogli l'Arcivescovo mandato
un regalo di pesce senza vino, disse:
</p>

<div class="poem"><div class="stanza">
<p class="i01"><i>Mittitur in disco — mihi piscis ab Archiepisco.</i></p>
<p class="i01"><i>Me non inclino — quia missio fit sine vino.</i></p>
</div></div>

<div class="poem"><div class="stanza">
<p class="i01">Un piatto l'Arcivescovo m'invia</p>
<p class="i01">Con entro il più bel pesce che si dia.</p>
<p class="i01">No, non l'accetto, se con lui non viene</p>
<p class="i01">Un vin che grilli e fumi per le vene.</p>
</div></div>

<p>
Parimenti in altra occasione fece questi versi:
</p>

<div class="poem"><div class="stanza">
<p class="i01"><i>His vaccis parcam, — quae sacri foederis arcam</i></p>
<p class="i01"><i>Olim duxerunt — sed aquis comedi meruerunt.</i></p>
</div></div>

<div class="poem"><div class="stanza">
<p class="i01">Queste rispetterò vacche ch'han tratte</p>
<p class="i01">La nave trionfal del sacro patto;</p>
<p class="i01">Ma il mondo reo con un nefando eccesso</p>
<p class="i01">Ingrato al merto lor le mangia a lesso</p>
</div></div>

<p>
<span class="pagenum" id="Page_57">[57]</span>
</p>

<p>
Un'altra volta gli fu porto del vino molto annacquato.
E cominciò a dire:
</p>

<div class="poem"><div class="stanza">
<p class="i01"><i>In cratere meo, — Thetis est sociata Liaeo:</i></p>
<p class="i01"><i>Est Dea juncta Deo, — Sed Dea major eo.</i></p>
<p class="i01"><i>Nil valet hic, vel ea — nisi quando sit Pharesea;</i></p>
<p class="i01"><i>Amodo propterea, — sit Deus ubsque Dea.</i></p>
</div></div>

<div class="poem"><div class="stanza">
<p class="i01">In questo nappo mio ch'or or s'empieo</p>
<p class="i01">Misti in amplesso son Teti e Lieo:</p>
<p class="i01">Un Dio con una Dea si mesce e avvince,</p>
<p class="i01">Che maggiore di lui lo slomba e vince.</p>
<p class="i01">Nè l'uno nulla val, nè l'altra un punto,</p>
<p class="i01">Se l'un coll'altra insiem trovi congiunto,</p>
<p class="i01">Frema dunque Lieo nell'inguistare,</p>
<p class="i01">E Teti baci il suo Nettuno in mare.</p>
</div></div>

<p>
Parimente in altra occasione improvvisò i seguenti
versi intorno al vino:
</p>

<div class="poem"><div class="stanza">
<p class="i01"><i>Fertur in convivio — vinus, vina, vinum;</i></p>
<p class="i01"><i>Masculinum displicet, — atque foemininum:</i></p>
<p class="i01"><i>In neutro genere — ipsum est divinum,</i></p>
<p class="i01"><i>Loquens variis linguis — optimum latinum.</i></p>
</div></div>

<div class="poem"><div class="stanza">
<p class="i01">Vino, vinel, vinella al desco è data;</p>
<p class="i01">Lungi da me sta femmina scempiata:</p>
<p class="i01">Lungi da me l'eunuco suo germano;</p>
<p class="i01">M'innondi il padre lor che è Dio sovrano</p>
<p class="i01">Che pizzica, che morde, ed un latino</p>
<p class="i01">Fa le lingue parlar vivo, divino.</p>
</div></div>

<p>
Così pure egli accusato dal suo Arcivescovo di tre
colpe, cioè; di essere donnaiolo, giuocatore e taverniere,
fece in versi una sua giustificazione che diceva;
</p>

<div class="poem"><div class="stanza">
<p class="i01">Aestuans intrinsecum — ira vehementi</p>
<p class="i01">In amaritudine — loquor meae menti,</p>
<p class="i01">Factus de materia — vilis elementi,</p>
<p class="i01">Folio sum similis — de quo ludunt venti.</p>
<p class="i01">Cum sit enim proprium — viro sapienti</p>
<p class="i01">Super petram ponere — sedem fundamenti,</p>
<p class="i01">Stultus ego comparor — fluvio labenti</p>
<p class="i01">Sub codem aere — nunquam permanenti.</p>
<p class="i01">Feror ego veluti — sine nauta navis,</p>
<p class="i01">Ut per vias aeris — vaga fertur avis.</p>
<p class="i01">Non me tenent vincula — nec me tenet clavis</p>
<p class="i01">Quaero mei similes — et adiungor pravis.</p>
<p class="i01">Mihi cordis gravitas — res videtur gravis;</p>
<p class="i01">Iocus est amabilis — dulciorque favis.</p>
<p class="i01">Quidquid venus imperat — labor es suavis,</p>
<p class="i01">Quae nunquam in cordibus — habitat ignavis</p>
<p class="i01">Via lata gradior, — via iuventutis;</p>
<p class="i01">Implico me vitiis — immemor virtutis</p>
<p class="i01">Mortuus in anima — curam gero cutis,</p>
<p class="i01">Voluptatis avidus — magis quam salutis.</p>
<p class="i01">Praesul discretissime, — veniam te precor:</p>
<p class="i01">Morte bona morior, — dulci nece necor;</p>
<p class="i01">Meum pectus sauciat — puellarum decor,</p>
<p class="i01">Et quas tactu nequeo, — saltem corde mecor.</p>
<p class="i01">Rest est paratissima — vincere naturam?</p>
<p class="i01">In aspectu virginis — menten esse puram?</p>
<p class="i01">Iuvenes non possumus — legem sequi duram,</p>
<p class="i01">Leviumque corporum — non habere curam.</p>
<p class="i01">Quis in igne positus — igne non uratur?</p>
<p class="i01">Quis Papiae commorans — castus habeatur?</p>
<p class="i01">Ubi Venus digito — iuvenes venatur,</p>
<p class="i01">Oculis illaqueat, — facie praedatur.</p>
<p class="i01">Si ponas Ipolitum — hodie Papiae,</p>
<p class="i01">Non erit Ipolitus — in sequenti die.</p>
<p class="i01">Veneris in talamos ducunt omnes viae</p>
<p class="i01">Non est in tot turribus — turris Alachiae.</p>
<p class="i01">Secundo redarguor — etiam de ludo:</p>
<p class="i01">Sed cum ludus corpore — me dimittat nudo,</p>
<p class="i01">Frigidus exterius — mentis aestu sudo.</p>
<p class="i01">Tunc versus et carmina — meliora cudo.</p>
<p class="i01">Tertio capitulo — memoro tabernam;</p>
<p class="i01">Illam nullo tempore — sprevi nec spernam,</p>
<p class="i01">Donec sanctos — veniente cernam angelos</p>
<p class="i01">Cantantes pro mortuis — requiem aeternam.</p>
<p class="i01">Poculis accenditur — animi lucerna;</p>
<p class="i01">Cor imbutum nectare — volat ad superna.</p>
<p class="i01">Mihi sapit dulcius — vinum de taberna</p>
<p class="i01">Quam quod aqua miscuit — Praesulis pincerna.</p>
<p class="i01">Loca vitant pubblica — quidam poetarum</p>
<p class="i01">Et secretas eligunt — sedes latebrarum.</p>
<p class="i01">Student, instant, vigilant — nec laborant parum,</p>
<p class="i01">Et vix tandem reddere — possunt opus clarum.</p>
<p class="i01">Student, instant, vigilant — poetarum chori,</p>
<p class="i01">Vitant rixas pubblicas — et tumultus fori;</p>
<p class="i01">Et ut opus faciant — quod non possit mori</p>
<p class="i01">Moriuntur studio — subditi labori.</p>
<p class="i01">Unicuiqe proprium — dat natura donum;</p>
<p class="i01">Ego versus faciens — bibo vinum bonum,</p>
<p class="i01">Et quod habent purius — dolia cauponum.</p>
<p class="i01">Vinum tale generat — copiam sermonum:</p>
<p class="i01">Unicuique proprium — dat natura munus</p>
<p class="i01">Ego nunquam potui — scribere ieiunus.</p>
<p class="i01">Me ieiunum vincere — posset puer unus.</p>
<p class="i01">Sitim et ieiunium — odi quasi funus.</p>
<p class="i01">Tales versus facio — quale vinum bibo.</p>
<p class="i01">Nihil possum facere — nisi sumpto cibo,</p>
<p class="i01">Nihil valent penitus — quae ieiunus scribo.</p>
<p class="i01">Nasonem post calicem — carmine praeibo.</p>
<p class="i01">Mihi nunquam spiritus — poetriae datur,</p>
<p class="i01">Nisi prius fuerit — venter bene satur.</p>
<p class="i01">Dum in arca cerebri — Baccus dominatur</p>
<p class="i01">In me Foebus irruit — et miranda fatur</p>
<p class="i01">Meum est propositum — in taberna mori</p>
<p class="i01">Ut sint vina proxima — morientis ori.</p>
<p class="i01">Tunc occurrent citius — angelorum cori.</p>
<p class="i01">Sit Deus propitius — mihi peccatori.</p>
<p class="i01">Ecce meae proditor — pravitatis fui,</p>
<p class="i01">De qua me redarguunt inservientes tui.</p>
<p class="i01">Sed eorum nullus — est accusator sui,</p>
<p class="i01">Quamvis velint ludere — saeculoque frui</p>
<p class="i01">Iam nunc in praesentia — praesulis beati</p>
<p class="i01">Mittat in me lapidem — neque parcat vati,</p>
<p class="i01">Cujus non est animus — conscius peccati.</p>
<p class="i01">Sum locutus contra me — quid quid de me novi,</p>
<p class="i01">Et virus evomui — quod tam diu fovi,</p>
<p class="i01">Vetus vita displicet — mores placent novi,</p>
<p class="i01">Homo videt faciem, — sed cor patet Iovi.</p>
<p class="i01">Iam virtutes diligo, — vitiis irascor;</p>
<p class="i01">Quasi modo genitus — novo lacte pascor,</p>
<p class="i01">Ne sit meum amplius — vanitatis vas cor.</p>
<p class="i01">Electe Coloniae — parce poenitenti,</p>
<p class="i01">Et da poenitentiam — culpam confitenti;</p>
<p class="i01">Feram quid quid iusseris — animo libenti.</p>
<p class="i01">Parcit enim subditis — leo rex ferarum</p>
<p class="i01">Et est erga subditos — immemor irarum.</p>
<p class="i01">Et vos idem facite, — Principes terrarum.</p>
<p class="i01">Quod caret dulcedine — nimis est amarum.</p>
</div></div>

<div class="poem"><div class="stanza">
<p class="i01">Con un rovello in cor d'ira bollente</p>
<p class="i01">Meco ragiono in duol colla mia mente.</p>
<p class="i01">Plasmato d'un vilissimo elemento</p>
<p class="i01">Somiglio a foglia, che sia scherzo al vento.</p>
<p class="i01">Al saggio, è ver, convien saldar sua legge</p>
<p class="i01">Su quella pietra che in eterno regge;</p>
<p class="i01">Ma sovra un fiume che mai posa e guizza</p>
<p class="i01">Lo stolto, che son io, sua sede rizza.</p>
<p class="i01">Nave senza nocchier cui l'onda aggira,</p>
<p class="i01">Augel travolto da Aquilon che spira,</p>
<p class="i01">Non àncora mi tien non chiavistello</p>
<p class="i01">Co' pari miei m'imbranco nel bordello.</p>
<p class="i01">Ogni grave pensier l'alma mi strugge,</p>
<p class="i01">E sol dal gioco sua dolcezza sugge.</p>
<p class="i01">Opra soave sol ne impon Ciprigna,</p>
<p class="i01">Ciprigna a cor gelato ognora arcigna.</p>
<p class="i01"><span class="pagenum" id="Page_58">[58]</span></p>
<p class="i01">Volo per largo in giovanil furore;</p>
<p class="i01">Guazzo nel male e al bene aduggio il fiore.</p>
<p class="i01">Morto nell'alma, al corpo sol ridotto,</p>
<p class="i01">Più del piacer che di virtù son ghiotto.</p>
<p class="i01">Deh! mi perdona, o mio signor preclaro!</p>
<p class="i01">Ov'è un morir più dolce? Ov'è più caro?</p>
<p class="i01">Fior di fanciulle al cor dardi mi scocca,</p>
<p class="i01">E se 'l tatto non può, desio le tocca.</p>
<p class="i01">Chi può domare il cor? Chi la natura?</p>
<p class="i01">Chi le belle guardar con mente pura?</p>
<p class="i01">La giovanile età la legge rompe,</p>
<p class="i01">E sbriglia il corpo, che qual tauro irrompe.</p>
<p class="i01">Fu paglia in foco mai ch'arsa non sia?</p>
<p class="i01">Fu casto niuno mai dentro Pavia?</p>
<p class="i01">Ove il cinto di Venere t'allaccia,</p>
<p class="i01">E il guardo, il dito, il volto dà la caccia?</p>
<p class="i01">Vada pur oggi Ippolito a Pavia,</p>
<p class="i01">Ippolito diman certo non fia.</p>
<p class="i01">Venere ha nido in ogni via che scorri,</p>
<p class="i01">Niuna è d'Alachia<a class="tag" id="tag46" href="#note46">[46]</a> fra tante torri.</p>
<p class="i01">Poi di giocar, su me, l'accusa grava;</p>
<p class="i01">Ma quel troppo giocar nudo mi cava,</p>
<p class="i01">Mi gela fuor, m'infiamma entro la mente,</p>
<p class="i01">E allor so verseggiar divinamente.</p>
<p class="i01">M'accusan d'andar troppo all'osteria</p>
<p class="i01">Fu sempre il mio gran gusto e ognor lo fia</p>
<p class="i01">Sinchè verran l'angeliche coorti</p>
<p class="i01">A cantare per me l'inno dei morti.</p>
<p class="i01"><span class="pagenum" id="Page_59">[59]</span></p>
<p class="i01">Face dell'alma son del vin le spume,</p>
<p class="i01">Che per volare al ciel danno le piume.</p>
<p class="i01">E a me più piace il vin della taverna</p>
<p class="i01">Che 'l pisciarel di vescovil pincerna.</p>
<p class="i01">Vedi poeta a martellar sull'arte,</p>
<p class="i01">Chiuso, solingo, starsene in disparte,</p>
<p class="i01">E suda, dura, veglia e si martoria</p>
<p class="i01">E in fin ne miete a pena un po' di gloria.</p>
<p class="i01">Suda e s'affanna de' poeti il coro,</p>
<p class="i01">Fugge teatri e strepiti di foro;</p>
<p class="i01">E per comporre un carme imperituro,</p>
<p class="i01">Dorme anzi tempo tra color che furo.</p>
<p class="i01">Ad ogni uom suo don le stelle danno:</p>
<p class="i01">Ed io poeta del miglior tracanno</p>
<p class="i01">Che spilli a me dell'oste la cantina,</p>
<p class="i01">Che da facondia ricca, alta, divina,</p>
<p class="i01">Ad ogni uom suo don le stelle diero;</p>
<p class="i01">Ed io digiun non so trovar pensiero;</p>
<p class="i01">E me digiuno anche un fanciullo atterra;</p>
<p class="i01">Odio sete e digiun più che la guerra.</p>
<p class="i01">Bei versi io detto se il mio nappo è vasto;</p>
<p class="i01">E nulla posso far che dopo il pasto.</p>
<p class="i01">Ciancie da nulla sol, digiuno, io vergo:</p>
<p class="i01">Dopo i bicchier mi lascio i grandi a tergo.</p>
<p class="i01">Poetica scintilla non m'accende</p>
<p class="i01">Se pria buon cibo il ventre non mi stende.</p>
<p class="i01">Quando nel mio cervello è Bacco in trono</p>
<p class="i01">Febo mi fa del suo cantare un dono.</p>
<p class="i01">Morire all'osteria io bramo e voglio,</p>
<p class="i01">Per morire tra 'l vin qual viver soglio.</p>
<p class="i01">Allor verran l'angeliche legioni,</p>
<p class="i01">E Dio mi tocchi il cuore e mi perdoni.</p>
<p class="i01">Ed ecco che di quel son reo confesso</p>
<p class="i01">Che a carico di me le spie han messo:</p>
<p class="i01">Ma nessuna di lor sè stessa accusa;</p>
<p class="i01">Eppur di Bacco e di Ciprigna abusa.</p>
<p class="i01">Ora dunque, o Signore, al tuo cospetto</p>
<p class="i01">Lanci una pietra quì contra 'l mio petto,</p>
<p class="i01">Nè d'un poeta il colga o tema o cura,</p>
<p class="i01">Chi si sente di lor coscienza pura.</p>
<p class="i01">Ecco quanto so dir a danno mio:</p>
<p class="i01">Ecco le colpe che il mio sen nutrio.</p>
<p class="i01">Ora il vecchio si spogli e si rinnove;</p>
<p class="i01"><span class="pagenum" id="Page_60">[60]</span></p>
<p class="i01">Chè l'uom la faccia, il cor lo vede Giove.</p>
<p class="i01">Già già virtude adoro, e il vizio fuggo;</p>
<p class="i01">Quasi rinato nuovo latte suggo,</p>
<p class="i01">A fin che il cor non serva, or fatto mondo,</p>
<p class="i01">Ad albergar le vanità del mondo.</p>
<p class="i01">Deh! perdona, o Signore, a chi s'emenda;</p>
<p class="i01">Pari all'error su me la pena scenda.</p>
<p class="i01">Sommesso al tuo volere umilemente</p>
<p class="i01">Farò come colui che a pien si pente.</p>
<p class="i01">Una fiera minor non la molesta</p>
<p class="i01">Il biondo imperador della foresta.</p>
<p class="i01">Per voi, o Prenci, ecco un solenne esempio:</p>
<p class="i01">Incrudelir dall'alto, è vile ed empio.</p>
</div></div>

<p>
L'anno sopranotato, cioè 1233, nel pontificato di Gregorio
IX, di Maggio, ne' giorni dell'<i>alleluja</i>, Federico
Imperatore de' Romani, incarcerò Enrico suo figlio Re di
Lamagna, perchè contro la volontà del padre aveva fatto
adesione ai Lombardi, e lo tenne a lungo prigione. E mentre
da Castel S. Felice lo conducevano al carcere di un altro
castello, vinto dal tedio e dalla melanconia, si precipitò
da un burrone, e morì. Si adunarono perciò, in assenza
del padre, i principi, i baroni, i cavalieri e i giudici per
dargli sepoltura. E con loro si trovò presente anche frate
Luca pugliese dell'Ordine de' Minori, di cui è il libro
intitolato ==<i>Sermonum Memoria</i>==, per farne, secondo
l'uso de' Pugliesi, l'orazione funebre. E dal libro della
Genesi capo 22º prese il tema, che dice: <i>Abraam
stese la mano, e prese il coltello per iscannare il suo
figliuolo.</i> Ed i giudici e le persone colte che erano
presenti dissero: questo frate dice tali cose, che l'Imperatore
gli farà tagliare la testa. Ma se la passò altrimenti;
perchè fece una tanto splendida orazione in lode della
giustizia, che l'Imperatore avendola udita celebrare, volle
averne copia.
</p>

<h2 class="anni" id="a1234">a. 1234</h2>

<p>
Nell'anno 1234 si ebbe tanta neve e ghiaccio in tutto
il mese di Gennaio che ne gelarono le vigne e le piante
<span class="pagenum" id="Page_61">[61]</span>
da frutta. E di freddo morirono anche animali selvatici;
e i lupi entravano sino entro la città di notte, e di
giorno ne furono presi, uccisi e sospesi, a spettacolo, nelle
piazze delle città. E per il gelo eccessivo gli alberi si
spaccavano dall'alto al basso, e molte piante perdettero
la forza vegetativa e perirono. E vi fu gran battaglia
nella diocesi di Cremona fra Cremonesi, Parmigiani,
Pavesi, Piacentini e Modenesi da una parte, e dall'altra
Milanesi, Bresciani e loro alleati.
</p>

<h2 class="anni" id="a1235">a. 1235</h2>

<p>
L'anno 1235 il giorno 18 Aprile soffiò un vento rigido
e cadde una neve freddissima, e la notte successiva vi
fu gran brinata, che distrusse i vigneti. Il 23 d'Aprile
di nuovo altra neve e brina, e le vigne ne rimasero completamente
morte. Lo stesso anno il Po gelò si forte che
si passava a piedi e a cavallo. E questo stesso anno fu
ucciso, un lunedì 14 Maggio, <i>Guidotto</i> vescovo di Mantova,
figlio del fu <i>Frugerio</i> da Correggio della famiglia degli
Avvocati di Mantova. Sua sorella Sofia moglie di Rainerio
degli Adelardi di Modena, fu mia divota. Ed è notabile
che il Collegio de' canonici e de' prelati di Mantova
mandò alla Corte del Papa ad annunziarne la morte uno
speciale ed eloquentissimo messo; il quale, quantunque
fosse giovane, parlò tanto splendidamente al cospetto del
Papa e de' Cardinali, che ne restarono meravigliati.
E, finito di parlare, tirò fuori la dalmatica ancora insanguinata,
che il prenominato vescovo di Mantova indossava
quando fu ucciso presso la chiesa di S. Andrea, e la spiegò
davanti al Papa, dicendo: Guarda, o Santo Padre, e
osserva e riconosci se questa sia, o no, la tunica del
figlio tuo. Vedutala, piansero inconsolabilmente i Cardinali
e il Papa Gregorio IX, che era uomo molto facile a
muoversi a compassione, e che aveva viscere di pietà.
Perciò la famiglia Avvocati di Mantova, uccisori del loro
vescovo furono espulsi dalla città; nè più furono richiamati,
e sino ad oggi vagano quà e là in esiglio, affinchè
<span class="pagenum" id="Page_62">[62]</span>
i perversi, de' quali come degli stolti è infinito il numero,
ed i malfattori che funestano le città e difficilmente si
correggono, imparino a conoscere che non è facile contrastare
ai voleri di Dio; e sappiano ancora che Dio
colpisce più severamente l'ingiuria fatta a' suoi servi,
che quella che è fatta a lui stesso. Nota quel che i
Toscani dicono in loro volgare: <i>Dohmo alevadizo, et de
pioclo apicadhizo non po lohm gaudere</i>: cioè da uomo
raccattato, e da pidocchio rivestito non si può aver mai
buon costrutto; che è quanto dire che non avrai mai una
consolazione da un meschino, che ti si mette a' panni, e
da uno estraneo che tu alimenti. Il che si fece palese
anche in Federico II, cui la Chiesa allevò come suo
pupillo, e poscia contro la Chiesa levò i calci e la afflisse
in molte maniere. Ma contro se stesso alzò il calcagno.
Perocchè fu violentemente deposto, nè dalla sua malignità
trasse alcun vantaggio. Ciò che s'è detto più sopra si
mostra palese anche in colui, che ora è Marchese d'Este,
e in molti altri. Un altro, di cui Dio stesso si fece
vindice, fu il beato Tomaso vescovo di Cantorbery, di
cui si legge nella sua biografia: «La vendetta divina
fu tanto severa contro i persecutori del martire che in
breve tolti di mezzo disparvero, e, alcuni furono colpiti
di morte subitanea senza confessione e comunione; altri,
lacerandosi a frusti le dita, o la lingua; altri, grondanti
di tabe da tutto il corpo, dilaniati prima di morire da
inauditi tormenti; altri, colti da paralisi, altri impazziti;
altri, spirando furibondi, provarono luminosamente che
pagavano la pena di un'ingiusta persecuzione, e di un
premeditato parricidio. Questo egregio atleta di Dio,
Tomaso, soffrì il martirio il dì 29 Dicembre, martedì sulle
undici ore, dell'anno, secondo Dionisio, 1170, affinchè
quel tempo che fu principio della passione pel Signore,
fosse pel martire principio della beatitudine celeste, alla
quale si degni far pervenire anche noi il medesimo Iddio
<span class="pagenum" id="Page_63">[63]</span>
e Signor nostro Gesù Cristo, che vive e regna col Padre
e collo Spirito santo ne' secoli de' secoli, e così sia. Nel
sopradetto anno poi 1235 i Parmigiani, i Cremonesi, i
Piacentini ed i Pontremolesi, andarono ad aiutare i Modenesi
che volevano fare un cavo a monte di Bologna,
onde derivare il Panaro e condurlo ad urtare contro Castelfranco
per atterrarlo. E nessuno era esente dal lavoro:
Chi scavava, chi trasportava, nobiltà e popolo insieme.
Lo stesso anno l'Imperatore Federico mandò in Lombardia
un elefante con molti dromedarii, camelli, leopardi,
girofalchi e astori, che passarono da Parma, ed io li
vidi, e si fermarono a Cremona.
</p>

<h2 class="anni" id="a1236">a. 1236</h2>

<p>
L'anno 1236 in Settembre arrivò l'Imperatore Federico,
ed invase la Lombardia a malgrado dei Padovani,
Vicentini, Trivigiani, Milanesi, Bresciani, Mantovani,
Ferraresi, Bolognesi e Faentini. Ma i Cremonesi, i Parmigiani
ed i Reggiani co' loro eserciti e duecento cavalieri
Modenesi gli andarono incontro. Passò il Mincio e
l'Oglio, prese e distrusse Marcaria<a class="tag" id="tag47" href="#note47">[47]</a> mantovana, e poi
subito la ricostruì e la affidò da difendere ai Cremonesi.
Poi andò coi detti eserciti alla volta di Mantova, e la
tenne alquanti dì assediata. Prese Moso<a class="tag" id="tag48" href="#note48">[48]</a> della provincia
di Brescia, e lo diede anch'esso da difendere ai Cremonesi.
E allora quei di Gonzaga<a class="tag" id="tag49" href="#note49">[49]</a> restituirono Gonzaga
all'Imperatore. Lo stesso anno andò a Vicenza, la prese
e la distrusse il 1º di novembre, e fece un concordato
con Salinguerra e i Ferraresi. Lo stesso anno la vigilia
di Natale i Mantovani corsero all'improvviso sopra Marcaria
e la ripresero con tutti i Cremonesi che la difendevano,
e molti ne trassero prigionieri a Mantova, molti
ne uccisero.
</p>

<p>
<span class="pagenum" id="Page_64">[64]</span>
</p>

<h2 class="anni" id="a1237">a. 1237</h2>

<p>
L'anno 1237 Manfredo Cornazzani, cittadino di Parma,
fu Podestà di Reggio, e in settembre andò in aiuto dell'Imperatore
Federico coi Parmigiani e i Cremonesi coi
loro carrocci; e passarono da Castel di Moso, che era in
mano dei Cremonesi, e presero Redondesco<a class="tag" id="tag50" href="#note50">[50]</a> bresciano
e Vinzolo mantovano e Castel Ghedi.<a class="tag" id="tag51" href="#note51">[51]</a> E trovandosi
ivi l'Imperatore fece pace coi Mantovani, sicchè gli mandarono
fanti e balestrieri in aiuto per l'assedio di Montechiaro<a class="tag" id="tag52" href="#note52">[52]</a>.
E, mentre si recarono alla volta di Montechiaro,
incendiarono Guidizzolo<a class="tag" id="tag53" href="#note53">[53]</a>. Ed i Reggiani da
soli, assediato Carpenedolo<a class="tag" id="tag54" href="#note54">[54]</a> lo presero il 5 ottobre,
come pure due castelli di Casaloldo<a class="tag" id="tag55" href="#note55">[55]</a>, uno che era dei
Conti, e l'altro era dei terrazzani di quel luogo; e li misero
a fuoco. Parimenti ai 7 Ottobre l'Imperatore strinse
l'assedio di Montechiaro, e fu ospitato insieme al suo
seguito tra Montechiaro e Calcinato sul Chiese più presso
a Calcinato. L'11, giorno di domenica, que' di Montechiaro
fecero una sortita e diedero battaglia, e nel giorno
seguente l'Imperatore completò l'assedio di Montechiaro
dall'una e dall'altra parte, e lo batterono con manganelle
e due baliste; e il giorno 22 Ottobre, un giovedì, quei
del castello si arresero all'Imperatore; e furono tutti
condotti via e messi in prigione. L'Imperatore aveva
nel suo esercito molti Saraceni. Così ai 2 di Novembre
prese Gambara<a class="tag" id="tag56" href="#note56">[56]</a>, Castel Gottolengo, Pralboino e
Pavone, e furono messi a ruba, a ferro e a fuoco. E prima
del dì di S. Martino venne coll'esercito a Pontevico<a class="tag" id="tag57" href="#note57">[57]</a>.
<span class="pagenum" id="Page_65">[65]</span>
Allora l'Imperatore ricevette quel suo elefante che aveva
a Cremona, sul cui dorso s'ergeva una torre di legno a
foggia del carroccio dei Lombardi; ed era quadra e ben
formata, e aveva quattro bandiere, una ad ogni angolo, e
nel centro un gran confalone, e dentro chi conduceva la bestia
con molti Saraceni. Di questa materia ne parla abbastanza
il 1º libro de' Macabei... L'Etiopia abbonda di
questi animali, la cui natura e le cui proprietà espose
a sufficienza frate Bartolomeo Inglese dell'Ordine dei
Minori, in un libro che scrisse intorno alla natura delle
cose, diviso in dicianove capitoli. Fu chierico grande e
spiegò a Parigi in poche lezioni tutta la Bibbia. Nel
millesimo stesso suindicato, mentre l'Imperatore era col
suo esercito a Pontevico,<a class="tag" id="tag58" href="#note58">[58]</a> corsero i Milanesi contro
di lui coll'esercito loro, e stettero gran tempo a campo.
Allora i bolognesi ai 25 di novembre presero Castel
Leone<a class="tag" id="tag59" href="#note59">[59]</a>, che era de' Modenesi sulla strada presso Castel
Franco, lo smantellarono, e ne portarono a Castelfranco,
appartenente ai Bolognesi, il legname, le pietre
e le altre cose; e gli uomini che trovarono in Castel Leone
li trassero in prigione a Bologna. A Castel Leone vi era
una bellissima torre, che cadendo sbattè con tanta violenza
le acque della fossa, che ne lanciarono fuori un
luccio bianchissimo, grosso e bello; e fu tosto offerto in
regalo al Podestà di Bologna, che era sopra luogo. Ed
uno che vide queste cose le raccontò a me una volta che
ebbi occasione di passare di là in sua compagnia. E
mentre tutto ciò avveniva, l'Avvocato del Comune di Parma
cioè il Giudice del Podestà, che era Modenese, andava su
e giù a cavallo, preceduto da un battistrada, piangendo
<span class="pagenum" id="Page_66">[66]</span>
per la Via di S. Cristina e gridando: Signori Parmigiani,
accorrete e aiutate i Modenesi; e vedutolo ed uditolo,
io lo presi ad amare, perchè procurava di far del bene
a' suoi compatrioti. E per essere più facilmente esaudito
ripeteva quelle parole, e aggiungeva: Signori Parmigiani,
correte e soccorrete i Modenesi, amici e fratelli vostri;
sicchè all'udir quelle parole, io ne era commosso sino
alle lacrime. Perocchè io andava pensando che Parma
era senza uomini; nè erano rimasti a casa che i ragazzi,
le ragazze, i giovinetti, le donzelle, i vecchi e le donne.
Gli altri erano andati contro i Milanesi, insieme ad altri
eserciti, al seguito dell'Imperatore in aiuto della sua
impresa. E lo stesso anno ai 27 di novembre i Milanesi
furono rotti dall'esercito dell'Imperatore, che ne fece
massacro, e perdettero presso Cortenuova<a class="tag" id="tag60" href="#note60">[60]</a> il carroccio,
cui poi l'Imperatore mandò a Roma. Ma i Romani per
oltraggio a Federico lo abbruciarono; mentre egli credeva
d'aver fatto cosa loro gradita, e valevole a renderseli
favorevoli. In quel combattimento fu fatta grande strage
di Milanesi; ed anche il figlio del Doge di Venezia, che
era allora Podestà di Milano, fu preso dall'esercito dell'Imperatore,
e mandato prigione a Cremona. E così l'Imperatore
conquistò quasi tutta la Lombardia e la Marca
Trivigiana.
</p>

<h2 class="anni" id="a1238">a. 1238</h2>

<p>
L'anno 1238 l'Imperatore cinse d'assedio Brescia.
E con lui e col suo esercito erano i Parmigiani, i Cremonesi,
i Bergamaschi, i Pavesi, mille fanti e duecento
cavalieri Reggiani, e Saraceni, e Tedeschi ed altra gente
diversa e innumerevole. E vi stettero a campo lungo tempo;
e allora l'Imperatore fece costruire castelli di legno per
battere i Bresciani, e posevi sopra i prigionieri fatti a Montechiaro.
I Bresciani manganarono quei castelli e li distrussero
<span class="pagenum" id="Page_67">[67]</span>
senza far male di sorta ai prigionieri, che vi erano sopra;
ma per rappresaglia appesero per le braccia all'esterno
dello steccato della città i prigionieri imperiali che avevano
tra mani. Nè l'Imperatore potè prendere la detta
città di Brescia, perchè fece validissima difesa. E l'Imperatore
si ritirò confuso con tutti gli alleati che aveva
seco nell'esercito.
</p>

<h2 class="anni" id="a1239">a. 1239</h2>

<p>
L'anno 1239 l'Imperatore Federico fu scomunicato
da Gregorio IX; i Francesi oltremare furono sconfitti;
fu deposto frate Elia ministro Generale dell'Ordine dei
Minori, e gli fu sostituito frate Alberto da Pisa; vi fu
eclisse di sole con orribile e terribile oscurità, tanto che
si videro le stelle; ed io stesso frate Salimbene da Parma,
che era a Lucca di Toscana, lo vidi co' miei occhi. E
già da un'anno io era nell'Ordine de' frati Minori, e più
quel tanto di tempo che corre dalla festa della Purificazione,
sino al giorno in cui si vide l'eclisse il venerdì
tre giugno, a nove ore antimeridiane; e pareva notte scura,
e uomini e donne ebbero grande spavento; e quà e là, come
pazzi, correvano percossi da affanno e da paura. E il gran
timore ne fece correr molti a confessarsi, e far penitenza
de' loro peccati; e molti si rappacificarono che erano tra
loro in discordia. E Manfredo Cornazzani Parmigiano,
allora Podestà di Lucca, presa in mano una croce, andava
processionalmente per la città co' frati Minori ed
altri religiosi regolari e secolari; ed il Podestà stesso
predicava intorno alla passione di Cristo, e rimetteva in
concordia i nemici. Questa cosa ho veduto io testimonio
presente. E mio fratello, frate Guido di Adamo, e frate
Fasso anch'esso di Parma, erano là con me. E Domafolo
di Miano<a class="tag" id="tag61" href="#note61">[61]</a> e Giacomo di Maluso, cugino di mia madre,
erano avvocati, ossia assessori del predetto Manfredo Podestà
di Lucca. Questo Manfredo e donna Auda moglie
<span class="pagenum" id="Page_68">[68]</span>
sua e sorella di Bartolo Tavernieri erano i principali benefattori
dell'Ordine de' Minori. Queste beneficenze le ho
vedute io co' miei proprii occhi nel convento de' frati
Minori di Medesano<a class="tag" id="tag62" href="#note62">[62]</a>, nel qual castello erano altri
nobili cavalieri e nobili donne che facevano di molto bene
ai frati Minori. E Iddio ne li rimeriti colla retribuzione
dei giusti. Nello stesso anno l'Imperatore Federico coi
Parmigiani e i Modenesi e con mille fanti e duecento
cavalieri Reggiani ne' mesi di Luglio, Agosto, Settembre
tenne in assedio Piumazzo e Crevalcore<a class="tag" id="tag63" href="#note63">[63]</a>, ambidue
castelli dei Bolognesi; ed ambidue furono smantellati:
onde i giocatori degli scacchi derivarono il proverbio;
<i>scacco per Vignola aven</i><a class="tag" id="tag64" href="#note64">[64]</a> <i>Plumazo</i>. E nello stesso anno
mentre l'Imperatore stava assediando Piumazzo e Crevalcore
coi Parmigiani e Modenesi e Reggiani, arrivarono
i Bolognesi e incendiarono borgo S. Pietro<a class="tag" id="tag65" href="#note65">[65]</a> fuori porta
della città di Modena, e misero a fuoco anche quanto
trovarono tra il detto borgo e la città. Lo stesso anno i
Bolognesi furono sconfitti presso Vignola<a class="tag" id="tag66" href="#note66">[66]</a> dai Parmigiani
e dai Modenesi, che ne uccisero molti e li sommersero
nel fiume, e molti ne fecero prigionieri. Vi fu
anche ribellione di alcuni Principi e Baroni nella Marca
Trivigiana, principale de' quali fu Azzone Marchese d'Este
con tutti quelli di parte sua e con quei di Treviso.
</p>

<h2 class="anni" id="a1240">a. 1240</h2>

<p>
L'anno 1240 morì frate Alberto da Pisa, ministro
Generale dell'Ordine de' frati Minori, e fu eletto a sostituirlo
frate Aimone d'Inghilterra, poichè frate Elia
<span class="pagenum" id="Page_69">[69]</span>
aveva apostatato e fatta adesione a Federico. In Gennaio
dello stesso anno gelò si forte il Po che si passava dall'una
all'altra parte del fiume a piedi e a cavallo. E nei
mesi di Febbraio, Marzo e Aprile fu assediata Ferrara
con grande oste da Azzone Marchese d'Este, e da Gregorio
da Montelungo, Legato in Lombardia, e dal Doge
di Venezia; e ognuno di loro aveva seco grosso esercito.
E allora era Podestà di Ferrara Raimondo da Sesso. E
i Ferraresi fecero la dedizione della loro città, e consegnarono
il Salinguerra in mano ai prenominati Gregorio
di Montelungo, Marchese d'Este, e Doge di Venezia. Il
Salinguerra poi e con lui altri nobili suoi partigiani furono
mandati prigionieri a Venezia; ove il Salinguerra
stette a confino, e vi morì, e vi ebbe sepoltura. Egli fu
uomo potente e famoso e celebre e stimato per gran sapienza.
Resse benissimo la Signoria di Ferrara, come
una volta l'aveva retta Guglielmo di Marchesella, e l'aveva
data al Marchese d'Este, che prima non aveva
avuto mai in Ferrara nulla che fosse suo. Ma realmente
la città di Ferrara è del Papa, ed è terra della Chiesa;
e l'ho udito io dire le cento volte, perchè io vi ho soggiornato
sette anni, e l'ho udito anche da Papa Innocenzo
IV in pubblica predica, stante che, quando egli
predicava dal balcone del palazzo del vescovo di Ferrara,
io era sempre al suo fianco. Tuttavia il Salinguerra usava
dire: Il cielo è di Dio, ma la terra è degli uomini: Quasi
con questo intendesse di gloriarsi come potente sulla
terra. Ma nulla ostante egli morì nella laguna di Venezia.
Era sapiente, ma ebbe un figlio stolto, come Salomone
ebbe Roboamo. Quel suo figlio si chiamava Giacomo
Torello, e anch'esso usava frequente un suo proverbio,
che diceva: <i>L'asen dà per la parè; botta dà, botta
receve;</i> che vuol dire: L'asino quando tira calci batte
sulla muraglia; dà un colpo, e un colpo riceve, cioè, percuote
ed è ripercosso. Ed i contadini giudicavano sapientissimo
<span class="pagenum" id="Page_70">[70]</span>
quel motto, perchè credevano che fosse detto a
capello del Papa e dell'Imperatore, che allora erano tra loro
discordi. In quel tempo era Papa Gregorio IX e Imperatore
Federico II: dal quale fu presa Ravenna dopo la morte
di Paolo Traversari. Qui è da notare che in antico eranvi
a Ravenna quattro nobili casati, come ho letto più volte
nel pontificale di Ravenna, dove ho dimorato cinque anni.
Ed ora tutti que' casati, che erano i più nobili, e primeggiavano
sugli altri, sono spenti; e l'ultimo a venir
meno fu quello di Paolo Traversari, che a' miei giorni
si estinse completamente. Questo Paolo Traversari fu
bellissimo cavaliere, gran barone, straricco e ben voluto
da' suoi concittadini; ma tuttavia ebbe in Ravenna un
emulo ed avversario, che fu un certo Anastasio. Paolo
ebbe un figlio, che lasciò una figlia non legittima, detta
Traversaria dal nome del casato di lui. Io l'ho veduta
assai volte, ed era bellissima donna ben costumata, di
mezzana statura, cioè nè alta nè bassa. Papa Innocenzo IV
la legittimò affinchè potesse reditare, e la diede per moglie
a Tomaso Fogliani di Reggio, suo parente, cui fece
anche conte nelle Romagne, e fu caro ai Ravennati.
Questo Tomaso poi generò di quella un figlio, di nome
Paolo, ch'io ho conosciuto bellissimo fanciullo ed avvenente,
il quale, giunto al bivio della lettera pitagorica,
morì lasciando erede Matteo Fogliani, che ne occupò poi
i beni. Dopo la morte di Tomaso, la moglie sua si rimaritò
col nipote del Marchese d'Este, cioè Stefano, figlio
del Re d'Ungheria, fratello di Sant'Elisabetta, ma soltanto
da parte di padre. Di questo matrimonio nacque
un bel fanciullo, che in processo di tempo morì. E la
moglie di Stefano morì e fu sepolta nel sepolcreto di
Paolo Traversari nella chiesa di San Vitale in Artica a
Ravenna. Stefano poi andò a Venezia ove chiuse i suoi
giorni miserrimo e poverissimo. E, come disse Giuseppe
parlando di Erode Agrippa, non era veramente uomo,
<span class="pagenum" id="Page_71">[71]</span>
per cui riguardo sia molto da rimproverare di sua mutabilità
la fortuna. E come Giuseppe narra di tre speciali
disgrazie d'Erode Agrippa, così noi possiamo dire
di altrettante che colpirono Stefano. Prima sventura ad
incoglierlo fu che sua madre, dopo la morte di Andrea
Re d'Ungheria, fuggì dall'Ungheria incinta per timore
di essere uccisa dagli Ungheresi, come avevano ucciso
altra regina, cioè la madre di Sant'Elisabetta. Secondo,
gli fu messo a carico che la madre lo avesse concepito
da un tal Dionisio; epperciò non lo riconoscevano per
figlio del re d'Ungheria, e non lo ammettevano alla successione.
E questa cosa restò per molti anni dubbia
nella mente del re d'Ungheria. E molti frati Minori
Ungheresi, passando per Ferrara, volevano vederlo, e dicevano
che si assomigliava perfettamente al re d'Ungheria
suo padre. Terzo, perchè essendo allevato in Ferrara
alla corte del Marchese d'Este, ed essendo tenuto
appartato, perchè per diritto di più prossimo parente
doveva essergliene il successore, come figlio di una nipote,
che era figlia del fratello di lui Aldobrandino, fu
portato in frattanto dalla Puglia sopra un asino un bambino,
nato da una certa nobildonna di Napoli e di un
certo principe Rainaldo, figlio di Azzone marchese d'Este
già defunto, come si disse allora, ma in vero l'Imperatore
teneva lo stesso Rainaldo in prigione a Napoli, come
ostaggio. Se questo fatto sia fittizio, e inventato a malizia,
o se sia vero, non so. Ma comunque fosse, Stefano
fu espulso da Ferrara, e andò a dimorare a Ravenna: e
il fanciulletto ultimo condotto tenne la signoria del Marchese
d'Este....... E fu pessimo uomo...... Questi è Obizzo
Marchese d'Este, che ora signoreggia in Ferrara, e che
pe' suoi peccati..... è guercio. Perocchè caracollando in un
torneo la vigilia di Pasqua, spezzatasi l'asta, si offese
l'occhio destro e ne perdette la vista. E tali caracollamenti
faceva perchè era innamorato di una donna, che
<span class="pagenum" id="Page_72">[72]</span>
era presente. Così pure fu detto di lui che... stuprava
in Ferrara le mogli de' nobili e de' plebei. Alcuni dissero
che questo Obizzo fosse figlio.... Inoltre spogliò la famiglia
Fontana, che lo aveva esaltato e sublimato, e la
espulse da Ferrara. Molto male fece, e molto ne riceverà
da Dio, se non si emenda. Con Ottobono, che diventò
poi Papa Adriano, ebbe sì intima amicizia che
sposò poi una parente di lui, d'onde gli nacquero tre
figli ed una figlia. Il primogenito fu Azzone, che prese
per moglie una parente di Papa Nicolò III, romano, che,
quand'era Cardinale, si chiamava Giovanni Gaetani; e
al posto di Cardinale subentrò Matteo Rossi, figlio di
Orso, fratello germano del Papa. Questo Matteo Rossi
era governatore, protettore e censore dell'Ordine de' frati
Minori a seconda della loro regola. E Papa Nicolò lo
designò e lo diede all'Ordine, quantunque i frati avessero
già prima fatta domanda di avere Girolamo, stato
già loro ministro Generale. Secondo Cardinale parente
del Papa fu Giacomo Colonna, che è favorevolissimo all'Ordine de' Minori. E quando era ancor giovane e cittadino
privato, quando cioè non era ancora stato elevato
ad alcuna dignità, da Bologna ove era a studio, andò a
Ravenna a visitare per divozione le chiese; perchè in
Ravenna, tutto il mese di Maggio, vi sono amplissime
indulgenze; e molti vi accorrono dalle diverse parti del
mondo per conseguire colle preghiere quelle indulgenze che
sempre desiderarono. Perciò dunque Giacomo venne
a Ravenna, ove io allora abitava nel convento de' frati
Minori della Chiesa di S. Pietro maggiore, in cui si
venera il corpo di S. Liberio, eletto per mezzo di una
colomba, e fui designato ad accompagnarlo, e lo condussi
a tutti i Santuarii dentro e fuori della città. Terzo Cardinale,
parente di Papa Nicolò III fu Latino dell'Ordine
de' frati Predicatori. Questi, in quanto alla fisonomia, a
mio giudizio, si assomigliava pienamente a Pietro Lambertini
<span class="pagenum" id="Page_73">[73]</span>
di Bologna. Papa Nicolò lo fece Legato per la
Lombardia, e con una certa sua ordinanza diede assai
su' nervi a tutte le donne, comandando che le loro vesti
fossero sol tanto lunghe da arrivare a terra, più la giunta
di un palmo. Perocchè prima traevano per terra la coda
delle vesti con uno strascico di un braccio e mezzo. Onde
al proposito dice Patecelo:
</p>

<div class="poem"><div class="stanza">
<p class="i01"><i>Et drappi longhi ke la polver menna.</i></p>
<p class="i02">  La lunga vesta che la polve innalza.</p>
</div></div>

<p>
E lo fece pubblicare nelle chiese, e l'impose alle donne
come precetto, ordinando anche che nessun sacerdote
potesse assolvere quelle che non vi si attenevano; la
qual cosa fu alle donne più amara che la morte. Ed
una mi disse in confidenza che si teneva più cara quella
coda che tutto il resto del vestiario. Oltrecciò il Cardinale
Latino comandò che tutte le donne, giovinette, donzelle,
maritate, vedove e matrone uscissero di casa col capo
velato. La qual cosa fece loro orrore. Ma pure a questa
vessazione seppero trovare un rimedio, mentre non era
possibile averlo per le code. Perocchè fecero fare veli di
bisso e di seta intessuta con oro, coi quali acquistavano
un'apparenza dieci volte più seducente, e provocavano
maggiormente a lascivia coloro che le riguardavano.
Quarto Cardinale parente di Papa Nicolò fu Giordano,
suo fratello germano, uomo di poca dottrina e quasi
laico. E creò questi quattro Cardinali suoi parenti per
esaltare que' del suo sangue e della sua carne. E così
fece la Chiesa cosa della sua famiglia, come fecero talvolta
alcuni Pontefici romani, de' quali dice Michea....
Ed io in mia coscienza credo certissimo che l'Ordine
del beato Francesco, del quale io sono un umile, anzi il
minimo fraticello, abbia ben mille frati Minori, che per
ragione di scienza e di santità sarebbero più degni del
cardinalato che molti di quelli, che per parentela ne
<span class="pagenum" id="Page_74">[74]</span>
furono insigniti dai romani Pontefici. E ve n'è un
esempio recente. Papa Urbano IV di Troyes promosse
al cardinalato Angero suo nipote, lo esaltò e lo sublimò,
quanto a ricchezze e ad onori, sopra tutti i Cardinali
della corte; mentre prima non era che un vilissimo
scolaretto, tanto che portava a casa dal macello le carni
anche per altri scolari, coi quali studiava. In seguito
poi s'è saputo che era figlio del Papa. Quarta sventura
di Stefano fu la morte di suo figlio e di donna Traversaria
sua moglie, dalla quale aveva avuto in Ravenna e
per le Romagne ricchezze, onore e gloria. Laonde dovette
rifuggirsi a Venezia, ove morì nella desolazione e nella
miseria. Dopo questo, cioè dopo la morte di Stefano,
venne un certo Guglielmotto dalla Puglia con una certa
donna, che lo seguiva, e che prima si chiamava <i>Pasquetta</i>,
e le pose poi nome Aica, e la diceva sua moglie, e figlia
di Paolo Traversari. Ma sta di fatto che l'Imperatore
Federico aveva presa l'Aica figlia di Paolo Traversari,
e l'aveva mandata come ostaggio in Puglia, e poi, sdegnato
ardentemente contro il padre della fanciulla, la
fece gettare in una fornace accesa, e così essa volò al
cielo. E vi era presente, e la confessò, un frate Minore
di nome Ubaldino, nobil uomo di Ravenna, fratello di
Sigorello, e che dimorava in Puglia. Era bellissima
giovane; nè vi è punto da meravigliare perchè ebbe un
bellissimo padre. Guarda Paolo Traversari, e guarda Re
Giovanni, e giudica, se sai, chi di loro sia più bello. Ma
questa Pasquetta, che si dava per figlia di Paolo, e s'era
assunto il nome di Aica, era brutta donna, deforme,
misera e oltremisura avara. Ed io lo so, chè ho parlato
secolei in Ravenna, dove io abitava quando venne colà,
e l'ho vista le centinaia di volte. Essa aveva imparato a
conoscere da una sua donna i costumi di colui, che voleva
far credere suo padre; come anche le condizioni di Ravenna.
Inoltre un certo tale di Ravenna, ch'io ben conosceva,
<span class="pagenum" id="Page_75">[75]</span>
e che andava frequentemente in Puglia, di dette cose
maliziosamente la istrusse, sperando, se la fortuna la
portava in alto, di ottenerne da lei un premio. Costui
si chiamava volgarmente Ugo di Barco, ed io lo conosceva.
Giunse pertanto Guglielmotto con sua moglie; e
i Ravennati, avendone avuta notizia, si rallegrarono e
andarono loro incontro per fare a loro una festosa accoglienza.
Uscii anch'io col frate mio compagno sin fuori
porta S. Lorenzo, e stetti sul ponte del fiume aspettando
per vedere come la finisse. E intanto mi venne incontro
un giovane correndo, e disse: E perchè non sono venuti
gli altri frati? In verità sin anche il Papa, se fosse a
Ravenna, dovrebbe venire a vedere tanta letizia. Ciò
udendo, lo guardai, e sorrisi, e dissi: Che tu sii benedetto,
o figlio; hai parlato bene. Entrato in Ravenna,
si recarono tosto alla Chiesa di S. Vitale a visitare innanzi
tutto la tomba di Paolo Traversari. E Pasquetta,
stando davanti all'arca di Paolo, cominciò a piangere
a udita di tutti, quasi piangesse per Paolo, personaggio
nobile, valoroso e prudente, come se fosse stato suo
padre. Spiacque però quel mostrarsi sdegnosa di vedere
che anche Traversaria fosse sepolta nel sepolcro di suo
padre. Poscia andarono agli alberghi già per loro allestiti.
Queste particolarità me le raccontò Giovanni monaco
sagrista di S. Vitale, amico mio, che era presente
e vide. Il giorno dopo, Guglielmotto tenne un'allocuzione
davanti al Consiglio de' Ravennati. Egli era bel cavaliere
e magnifico oratore. E, terminata la sua orazione,
e fatte nella concione le sue proposte, i Ravennati gli
offrirono e promisero più di quello che aveva richiesto.
Perocchè erano lieti che rivivesse il casato di Paolo. Gli
stessi sensi provò anche Filippo Arcivescovo di Ravenna,
oriondo toscano. E Guglielmotto entrò in possesso di tutti
i beni e di tutte le terre di Paolo con sicurezza maggiore
di quella, colla quale li aveva posseduti Paolo
<span class="pagenum" id="Page_76">[76]</span>
stesso. Ed ebbe abbondanza di denaro e di rendite; e
fabbricò corti, casali, mura e palazzi, e molti anni, come
ho visto io, gli arrise la prospera fortuna. Ma dopo si
levò contro la Chiesa, e perciò fu espulso da Ravenna,
e si smantellarono tutti i suoi palazzi e tutti i suoi edifizii.
Quella Pasquetta sua moglie, che si faceva chiamare
Aica, da lui non ebbe figli; però mandò in Puglia
e si fece condurre due ragazzi, uno di cinque e l'altro
di sette anni, che diceva essere suoi figli. Finalmente
ne morì uno, e fattolo seppellire nel sepolcreto di Paolo,
cominciò a mandar grida di dolore, e a dire esclamando:
Oh! magnificenze di Paolo, ove vi abbandono? Oh! magnificenze
di Paolo ove vi abbandono? Oh magnificenze
di Paolo, ove vi abbandono? Finalmente, insorgendo molte
guerre, chiuse i suoi giorni a Forlì, e Guglielmotto se
ne tornò in Puglia spogliato e nudo; sicchè gli si potrebbe
applicare il detto del poeta;
</p>

<div class="poem"><div class="stanza">
<p class="i01"><i>Non eodem cursu respondent ultima primis.</i></p>
<p class="i01">Non gira sempre egual la cieca Dea;</p>
<p class="i01">Or lieta t'accarezza, ed or t'è rea.</p>
</div></div>

<p>
Che poi di queste frodi, di queste simulazioni e di
queste corbellature ne possano avvenire al mondo, non
è punto da dubitare, perchè ne abbiamo molti esempi.
Ed anzi tutto il finto Alessandro, ai tempi di Cesare
Augusto, di cui parlano le storie. Così si dica del conte
di Fiandra, che morì oltremare. Dopo molti anni arrivò
un tale, che assomigliava in tutto al conte, e si presentò
alla contessa di Fiandra dicendole ch'egli era suo padre;
e sapeva dire cose dalle quali si poteva congetturare che
dicesse la verità. Ma avendogli essa, per suggerimento dei
suoi, chiesto chi lo avesse fatto cavaliere, non seppe rispondere,
e quindi lo fece impiccare. Il terzo caso è di
Federico Imperatore deposto, dopo la cui morte si trovò
un eremita, che era di aspetto somigliantissimo all'Imperatore,
<span class="pagenum" id="Page_77">[77]</span>
e conosceva punto per punto le cose del regno,
dell'impero e della corte Reale. Alcuni principi e baroni
della Puglia, volendo invadere ed occupare il regno, coll'assenso
di lui lo tolsero dal romitaggio, e divulgarono
che l'Imperatore viveva ancora. E l'eremita si prestava
col suo assenso a queste cose, perchè sperava acquistarne
ricchezze ed onori. Ma Manfredi figlio di Federico, che
era chiamato principe, lo fece prendere e ordinò che
fosse sottoposto a tormenti e fatto morire. Nota che questa
frode, riguardo a Federico, si presumeva facile a
condursi a buon fine, perchè nella Sibilla si legge: <i>Si
divolgherà in mezzo ai popoli: vive e non vive.</i> Laonde
anch'io per molto tempo stentava a credere che fosse
morto; se non che l'udii poi co' miei orecchi dalla bocca
stessa di Innocenzo IV, quando nel suo ritorno da Lione
egli predicava al popolo affollato in Ferrara. Perocchè
io era sempre al suo fianco, e disse nella predica: <i>Quel
Signore che una volta fu Imperatore, nostro nemico, e
avverso a Dio e alla Chiesa, è morto, come per sicuro
è stato annunziato a noi.</i> L'udirlo mi riempì di stupore,
e appena ancora potei crederlo. Perocchè io era
Gioachimita, e credeva, e m'aspettava, e sperava che
Federico fosse per fare ancora mali maggiori di quelli
che aveva già fatti, sebbene non fossero pochi. Quarto
esempio ne è quello di un certo, che diceva di essere
Manfredi, figlio di Federico, quel Manfredi che era
stato debellato da Re Carlo, fratello di Lodovico re di
Francia. E perciò Re Carlo ordinò che quel finto principe
Manfredi, che gli si era presentato, fosse ucciso. E
fece uccidere a que' dì molti che s'infingevano Manfredi.
Ma di ciò basti. Perocchè queste cose non le ho dette
di proposito, ma soltanto trattovi dal caso di Paolo Traversari.
<i>Perchè lo spirito spira quando vuole,</i> e non è
in potere dell'uomo impedirnelo. Ora ritorniamo all'anno
di cui si cominciò a parlare. Nel 1240 adunque l'Imperatore
<span class="pagenum" id="Page_78">[78]</span>
assediò Faenza, che si arrese a patti, ma, entratovi,
ruppe la fede loro data.
</p>

<h2 class="anni" id="a1241">a. 1241</h2>

<p>
L'anno 1241 fu presa Faenza, cioè si arrese di accordo
all'Imperatore, il quale, come si disse, non serbò
la fede data. Morì Papa Gregorio IX, che fu amico e
padre e benefattore dell'Ordine de' frati Minori, e a lui
successe Celestino IV milanese, che morì subito; cioè
diciasette giorni dopo. E la sede restò vacante dal 1241
sino al 1243, perchè i Cardinali erano discordi e dispersi.
E Federico aveva chiuse le vie, tanto che molti ne furono
presi; e ciò faceva per timore che alcuno di quei che
passassero, diventasse Papa. Ed io stesso in quel
tempo fui preso più volte. E allora pensai e studiai
modo di scrivere lettere come, in cifra.
</p>

<h2 class="anni" id="a1242">a. 1242</h2>

<p>
L'anno 1242 fu Podestà di Reggio Lambertesco dei
Lamberteschi Fiorentino, che aveva amore a far ragione
e giustizia ai cittadini; e appunto perchè il detto Podestà
aveva amore a far ragione e giustizia alcuni reggiani
fecero questi versi:
</p>

<div class="poem"><div class="stanza">
<p class="i01">Venuto è 'l liòne</p>
<p class="i01">De terra fiorentina</p>
<p class="i01">Per tenire raxone</p>
<p class="i01">In la città regina.</p>
</div></div>

<p>
E allora il Consiglio municipale di Reggio a quasi unanimità
di voti gli concesse facoltà di fare quel che volesse.
E nello stesso anno fece fare la strada di Reggiolo, i
ponti sul cavo Tagliata, le fossa attorno al castello di
Reggiolo<a class="tag" id="tag67" href="#note67">[67]</a>, e trenta braccia della torre.
</p>

<h2 class="anni" id="a1243">a. 1243</h2>

<p>
L'anno 1243, sul finir di Giugno, il dì di S. Pietro,
fu eletto Papa Innocenzo IV, Lombardo, dei conti di
Lavagna<a class="tag" id="tag68" href="#note68">[68]</a> nella diocesi di Genova. E governò la
Chiesa 11 anni, 5 mesi e 10 giorni. Questi era stato
<span class="pagenum" id="Page_79">[79]</span>
canonico di Parma, e causa dello smantellamento di
questa città. Per poter adunare un concilio fuggì a Lione,
nobile città della Francia, nella Borgogna, sul Rodano,
ove stette molti anni, cioè sino alla morte di Federico,
e vi era andato l'anno 1244. Questi a suo tempo stipulò
un gran trattato con Federico per ricondurre le cose a
pace, e in pendenza della contumacia dell'Imperatore
contro la Chiesa, coll'aiuto de' Genovesi andò in Francia;
e celebrando un concilio a Lione condannò Federico come
nemico della Chiesa, e lo depose dall'Impero, e procurò
che fosse eletto re d'Allemagna il Langravio della Turingia;
dopo la cui morte fu eletto Guglielmo d'Olanda.
Questo Papa canonizzò a Lione S. Emondo confessore.
Arcivescovo di Cantorbery. Canonizzò anche a Perugia
il beato Pietro<a class="tag" id="tag69" href="#note69">[69]</a> dell'Ordine de' frati Predicatori,
Veronese, ucciso dagli eretici tra Como e Milano pel
suo predicare contro di loro. Canonizzò eziandio in Assisi
nella chiesa del beato Francesco, S. Stanislao vescovo di
Cracovia, fatto uccidere dall'iniquo Principe (Federico?).
Innocenzo, morto l'Imperatore Federico, entrò in Puglia
con un grande esercito, e poco dopo morì a Napoli, ove
ebbe sepoltura. E queste cose sono dette qui per anticipazione.
A questi tempi fiorì venerabile per vita e per
scienza il Cardinale Ugo, frate dell'Ordine de' Predicatori,
che, dottore in teologia, con dottrina sana e lucidissima
commentò tutta la Bibbia. Fu primo autore
<span class="pagenum" id="Page_80">[80]</span>
delle Concordanze bibliche. Ma in seguito furono fatte
concordanze migliori. Papa Innocenzo lo creò Cardinal
prete di santa Sabina; nella quale dignità si comportò
lodevolmente sino alla morte. Così nel sunnotato millesimo,
alla corte dell'Imperatore Federico, morì Nicolò
vescovo di Peggio, a Melfi<a class="tag" id="tag70" href="#note70">[70]</a> in Puglia, ove fu anche
sepolto. Nello stesso anno, e contemporaneamente, furono
eletti vescovi di Reggio Guizzolo degli Albiconi, Prevosto
di S. Prospero di Castello, e Guglielmo Fogliani.
Perciò nel mese di Settembre vi fu gran contesa tra
gli Albiconi, i Fogliani e il Podestà. Ma fu poi confermato
vescovo di Reggio Guglielmo Fogliani, perchè era
parente del Papa Innocenzo IV, che allora reggeva la
Chiesa romana. Così pure il prenominato Papa spogliò
del vescovado di Parma Bernardo Vizio Scotti, che era
de' frati del Martorano, e che già lo possedeva come
datogli da Gregorio di Montelungo Legato in Lombardia,
per darlo ad Alberto Sanvitali, suo nipote di sorella.
E Re Enzo figlio dell'Imperatore Federico occupò il
palazzo del vescovo di Reggio, e, in odio del Papa e
del partito ostile non lasciò che il sunnominato Guglielmo
vi abitasse.
</p>

<h2 class="anni" id="a1244">a. 1244</h2>

<p>
L'anno 1244 morì frate Aimone Inglese, ministro
Generale dell'Ordine de' frati Minori, e gli succedette
frate Crescenzio della Marca d'Ancona, già molto vecchio.
Questi ordinò a frate Tomaso di Cellano (che fu
il primo a scrivere la vita del beato Francesco) che la
scrivesse di nuovo perchè in quella prima erano state
ommesse molte cose. E fece un bellissimo libro dei miracoli
e della vita del santo intitolato: <i>Memoriale del
beato Francesco in mancanza della sua persona:</i> sul
quale ne compilò poscia uno eccellente il ministro Generale
frate Bonaventura. E pure vi sono ancora molte
<span class="pagenum" id="Page_81">[81]</span>
cose, che non sono notate; perchè il Signore tutti i giorni,
e in tutte le parti del mondo, non cessa di operare
grandi miracoli per mezzo del suo servo Francesco. Questi
fu invitato al concilio, che si tenne per la detronizzazione
di Federico, da Papa Innocenzo IV con lettera
particolare, ch'io ho veduta; ma egli se ne scusò per la
sua vecchiezza; e in sua vece mandò frate Giovanni da
Parma, uomo santo e letterato; e che gli successe poi
nel governo dell'Ordine. In quest'anno furono inviate
da Roberto Patriarca di Gerusalemme a tutta la cristianità
lettere, che portavano gravissime notizie, ed erano
di questo tenore: Io Roberto Patriarca, sebbene indegno,
di Gerusalemme, notifico a tutti quelli che sono
inscritti nell'albo de' cristiani che nell'anno del Signore
1244 ai 17 di Ottobre, cioè la vigilia di S. Luca Evangelista
si fecero quì da noi, cioè in Terra Santa, molti
massacri e molte tradigioni. Un primo massacro avvenne
in Agosto, quando Gerusalemme fu distrutta dai Colisimini.
Un secondo, la vigilia di Santa Lucia, nella pianura
di Gadar, cioè sabbia bianca, ove furono trucidati
312 frati militanti, e 324 difensori delle torri. Del convento
di S. Giovanni furono massacrati 325 frati militanti
e 200 guardie delle torri. Del convento degli Alemanni
sopravissero alla strage soli tre frati; gli altri, ed
erano 400, furono passati a fil di spada. Dell'ospizio
di S. Lazzaro furono uccisi tutti i militi lebbrosi. Caifasso
fu ucciso con tutta la sua gente. Il conte Gualterio
di Giaffa restò prigioniero, e di tutti i suoi uomini fu
fatta strage. I militi del Principe d'Antiochia, ch'erano
300, incontrarono la stessa sorte. Quelli del Re di Cipro,
300 anch'essi, uccisi. L'Arcivescovo di Tiro con tutti i
suoi fu vittima. Parimenti il vescovo di Rama. Inoltre,
e questo è più desolante, 16000 Francesi versarono il loro
sangue per la fede di Cristo, e così tanto numero di
crociati d'altre nazioni da non potersi contare. Ed è da
<span class="pagenum" id="Page_82">[82]</span>
notare che il Soldano di Damasco, e il Soldano di Camele,
e un grande de' Saraceni, che si chiama Nas, e
tutta la milizia del Signore di Allap, che avevano giurato
a noi fedeltà, ed erano più che 25000 Saraceni,
sul finire del combattimento ci tradirono, e i loro nomi
saranno maledetti ne' secoli de' secoli; e così sia.
</p>

<h2 class="anni" id="a1245">a. 1245</h2>

<p>
L'anno 1245 il predetto Imperatore Federico fu detronizzato
da Papa Innocenzo IV in pieno concilio a
Lione, città della Francia. Per la qual cosa Federico
esiliò principalmente da Parma e da Reggio tutti gli
amici più stretti del detto Papa, e alcuni li fece prigionieri;
poi raccolse l'esercito su Milano, e non gli tornò bene.
Nello stesso anno Lodovico Re di Francia andò a Cluny
da Papa Innocenzo IV: ed ebbe con lui un famigliare
colloquio. Parimenti nello stesso anno, il primo di Gennaio,
giorno di Domenica, nella città di Reggio vi fu
grande stormo intorno alla casa di Scazano; e il lunedì
successivo vi fu armeggiamento tra i Roberti e que' da
Sesso; dal qual fatto questi ritrassero disonore. E fu
bruciata la casa dei Calegari; e perciò vennero espulsi
dalla città Giberto de' Tarasconi, Aschiero degli Aschierì
e Viviano Meliorati, che era imputato d'averla incendiata,
o almeno di aver consentito che vi si appiccasse
il fuoco. E furono rigorosamente puniti. Un lunedì poi,
3 Luglio, arrivarono sopra Reggio Simone di Giovanni
di Bonifacio de' Manfredi, e Maravone de' Bonici con
moltissimi fanti e balestrieri, ed incendiarono porta San
Pietro ed entrarono in città per violenza. E quello stesso
lunedì e martedì successivo vi furono di nuovo grossi
stormi per città. Quindi furono espulsi per ordine dell'Imperatore,
tutti i Roberti, i Fogliani, i Lupicini, i
figli di Giovanni di Bonifacio, Manfredo da Palù, i Canini
e moltissimi Parmigiani di quel partito. De' Reggiani
ne furono condotti via molti dall'Imperatore. In
quello stesso anno Papa Innocenzo IV era a Lione sul
<span class="pagenum" id="Page_83">[83]</span>
Rodano colla sua Corte e i Cardinali, e depose l'Imperatore
Federico dal trono imperiale, e lo scomunicò; e
l'Imperatore pubblicò un bando contro il Papa, e i Cardinali
e i Legati. E allora in Ottobre l'Imperatore marciò
contro i Milanesi sul Ticino, ed Enzo di lui figlio sulla
Tagliata dell'Adda con Parmigiani, Cremonesi e Reggiani;
e presero Gorgonzola<a class="tag" id="tag71" href="#note71">[71]</a>, nell'assedio della quale
fu fatto prigioniero il Re, che fu poi liberato dai Parmigiani
e dai Reggiani<a class="tag" id="tag72" href="#note72">[72]</a>.
</p>

<h2 class="anni" id="a1246">a. 1246</h2>

<p>
L'anno 1246 Tebaldo Francesco e molti altri baroni
della Puglia si ribellarono contro il deposto Imperatore
Federico. E furono fatti prigionieri dopo lungo assedio
nel castello di Capaccio<a class="tag" id="tag73" href="#note73">[73]</a>; e uomini, donne e fanciulli
furono duramente trattati. Lo stesso anno per intromissione
dell'Imperatore Federico fu eletto podestà di Reggio
il Marchese Uberto Pallavicini, che andò all'assedio di
Rossena<a class="tag" id="tag74" href="#note74">[74]</a> e di Felina<a class="tag" id="tag75" href="#note75">[75]</a> nella diocesi di Reggio; e le
ebbe per capitolazione. Il prenominato Tebaldo Francesco
fu poi una volta Podestà di Parma.
</p>

<h2 class="anni" id="a1247">a. 1247</h2>

<p>
L'anno 1247 l'Imperatore Federico già deposto perdette
Parma sul finir di Giugno. Questa è la mia città,
quella cioè di cui sono nativo, e la tenne stretta di assedio
dal Luglio al Febbraio successivo. Lo stesso anno
durante l'assedio, io uscii di Parma, e andai a Lione, e
avendolo il Papa saputo, subito il dì d'Ogni Santi mandò
cercandomi; perocchè, dal dì della mia partenza sino a
<span class="pagenum" id="Page_84">[84]</span>
quello del mio arrivo a Lione, il Papa non aveva saputo
nulla di Parma nè per notizie sicure, nè per voci vaghe;
e stava aspettando l'esito della contesa. E avendo io
parlato da solo a solo in camera con lui, molte cose si
dissero, e poi egli mi assolse da tutti i miei peccati e mi
diede la facoltà di predicare. Lo stesso anno in cui Parma
si ribellò all'Imperatore, fu fatto ministro Generale frate
Giovanni da Parma in un Capitolo generale tenutosi a
Lione in Agosto, mentre ivi ancora soggiornava Papa
Innocenzo IV. Lo stesso anno Boso di Dovara fu podestà
di Reggio; e tenne due mesi i Reggiani col Re nei
pressi di Guastalla. E nello stesso anno il Re con Ezzelino
fecero prigione Ugo de' Roberti da Reggio insieme
a molti altri presso Fano<a class="tag" id="tag76" href="#note76">[76]</a>. Fano poi è una piccola
terra nella diocesi di Reggio presso l'Enza; come pure
vi è Bibiano, Tortigliano e Cavigliano, ove sono canali
e prati. E distrussero Brescello<a class="tag" id="tag77" href="#note77">[77]</a>, Berceto<a class="tag" id="tag78" href="#note78">[78]</a> e tutta
la diocesi di Parma verso Brescello al di qua dell'Enza<a class="tag" id="tag79" href="#note79">[79]</a>,
e occuparono il ponte che avevano fatto i Mantovani.
E lo stesso anno fu catturata una squadra di barche dei
Mantovani presso Brescello, ed un'altra presso Gramignazzo<a class="tag" id="tag80" href="#note80">[80]</a>,
e furono uccisi molti Mantovani. Ed i Mantovani
incendiarono quanto apparteneva alla diocesi di
Cremona da Torricella<a class="tag" id="tag81" href="#note81">[81]</a> in giù. E i Milanesi, i Bresciani,
i Bolognesi e i Veneziani stettero due mesi a
campo presso Luzzara<a class="tag" id="tag82" href="#note82">[82]</a>; perocchè eravi una guerra
grossa, intricata e piena di pericoli, essendo che la Repubblica
co' suoi alleati contro la Chiesa, e questa contro
<span class="pagenum" id="Page_85">[85]</span>
quelli, s'erano con grande ardore levati in armi. E morì
a Lione il Patriarca d'Antiochia, che era de' Roberti di
Reggio, ed era stato vescovo di Brescia a' tempi di un
gran terremoto; in occasione del quale essendo uscito di
camera per le grida di un frate Minore, che dimorava
nella corte vescovile, subito dopo per scossa di terremoto
rovinò la camera stessa; d'onde riconobbe da Dio la sua
salvezza, e si convertì a lui pienamente. Perciò fece
voto, e promise di fermo, che per tutta la sua vita avrebbe
serbata intatta quella castità che per lo innanzi
non mantenne illibata, e che in vita sua non mangerebbe
più carni; e tenne il voto. Tuttavia colla sua famiglia
usava largo trattamento, secondo il consiglio di Grisostomo
ecc. Faceva quel che dice l'Apostolo ai Romani 12:
<i>Rallegratevi con quelli che sono allegri, e piangete con
quelli che piangono;</i> e faceva bene; e sapeva sollazzarsi
a tempo e luogo. Onde, essendo un dì a tavola con tutta
la sua corte e molti altri, vide che un certo giocoliere
ascose di furto un cucchiaio d'argento. Pertanto chiamò
il suo servo, e gli disse: Non renderò a te il mio cucchiaio,
se prima ciascuno de' commensali non ti abbia
renduto il suo; giacchè dice l'Apostolo agli Efesii IV:
<i>Chi rubava non rubi più.</i> E così con queste parole
mise sull'avviso il siniscalco, e ricuperò il cucchiaio.
Questo Patriarca fu uomo di poca dottrina; ma il molto
bene che faceva compensava il difetto della scienza.
Perocchè fu largo limosiniere e recitava ogni dì l'uffizio
dei morti con nove lezioni. Perchè adunque il Patriarca
d'Antiochia perdurò in bontà di vita, dacchè aveva
rivolto il cuore all'amor di Dio, Iddio per mezzo di
miracoli mostrò alla sua morte che era stato suo servo
ed amico degno di gloria; de' quali miracoli non parlo
per brevità, e perchè mi affretto a parlar d'altre cose.
Col Patriarca poi d'Antiochia visse molt'anni frate
Enrico da Pisa dell'Ordine de' Minori, che tante volte
<span class="pagenum" id="Page_86">[86]</span>
parlò assai favorevolmente del prenominato Patriarca a
me e agli altri frati. Questo frate Enrico da Pisa fu
bell'uomo, di mezzana statura, largo, cortese, liberale e
franco. Sapeva star bene a conversazione con tutti, acconciandosi
al fare d'ognuno, ben accetto ai frati e ai secolari;
il che è di pochi. Così pure fu predicatore rinomatissimo
e grazioso al clero e al popolo. Sapeva scrivere, miniare,
o, come dicono, lumeggiare (perchè col minio il libro si
lumeggia), scrivere musica, comporre bellissime e deliziose
cantiche non meno a canto fermo che a canto modulato,
cioè note rotte e doppie. Fu distintissimo nell'arte del
cantare. Aveva voce profonda, sonante, che riempiva tutto
il coro. Aveva poi una doppia nota sottile, altissima,
acuta, dolce, soave, dilettevolissima. Fu mio custode nella
custodia di Siena, e mio maestro di canto a' tempi di
Papa Gregorio IX. E allora viveva anche frate Luca di
Puglia, dell'Ordine de' frati Minori, di cui è il libro
intitolato: <i>Sermonum memoria</i>. Quest'ecclesiastico fu
letterato e dotto in filosofia scolastica, e in Puglia dottore
esimio in teologia, rinomato, solenne e di gran fama; e
l'anima sua per la misericordia di Dio riposi in pace, e
così sia. Frate Enrico da Pisa fu uomo morigerato,
divoto a Dio e a S.ª Maria Maddalena. Nè è da meravigliarsi
perchè questa Santa era la titolare della sua
parocchia in Pisa. Nella città poi di Pisa la beata Vergine
è la titolare della chiesa matrice, nella quale io fui ordinato
diacono dall'Arcivescovo di Pisa. Frate Enrico compose
molti inni e molte sequenze. Perocchè fece e musicò per
canto la seguente composizione:
</p>

<div class="poem"><div class="stanza">
<p class="i01"><i>Christe Deus — Christe meus,</i></p>
<p class="i02">  <i>Christe Rex et Domine.</i></p>
</div></div>

<p>
Per la voce d'una sua divota che andava cantando per
la chiesa maggiore di Pisa musicò:
</p>

<div class="poem"><div class="stanza">
<p class="i01"><i>E tu no cure de me; — e no curaro de te.</i></p>
</div></div>

<p>
<span class="pagenum" id="Page_87">[87]</span>
</p>

<p>
Così fece l'altra a tre voci:
</p>

<div class="poem"><div class="stanza">
<p class="i01"><i>Miser homo — cogita facta Creatoris.</i></p>
</div></div>

<p>
Musicò pure per canto quel componimento di maestro
Filippo Cancelliere di Parigi:
</p>

<div class="poem"><div class="stanza">
<p class="i01"><i>Homo quam sit pura — mihi de te cura.</i></p>
</div></div>

<p>
E perchè, quand'era custode, si trovò malato nell'infermeria
del convento di Siena, e non poteva scrivere
musica, chiamò me, e fui il primo a scrivere le note
del suo canto, mentre egli cantava. Così mise in musica
per canto quell'altra composizione del cancelliere, cioè:
</p>

<div class="poem"><div class="stanza">
<p class="i03">     <i>Crux, de te volo conqueri.</i></p>
<p class="i01"><i>E... Virgo, tibi respondeo.</i></p>
<p class="i01"><i>E... Centrum capit circulus.</i></p>
<p class="i01"><i>E... Quisquis cordis et oculi.</i></p>
</div></div>

<p>
E per quella sequenza..... <i>Iesse virgam humi Davit</i>
compose un canto delizioso, che si canta con assai
diletto, mentre, prima della sua, aveva una musica rude
e dissonante. La composizione della sequenza l'aveva
fatta Riccardo di S. Vittore, come ne compose tante
altre. Musicò anche deliziosamente per canto gli inni di
S.ª Maria Maddalena, composti dal cancelliere di Parigi,
cioè:
</p>

<div class="poem"><div class="stanza">
<p class="i01"><i>Pange, lingua Magdalenae.</i></p>
</div></div>

<p>
con altri inni. Parimente intorno alla risurrezione del
Signore fece la sequenza, composizione e musica, cioè:
</p>

<div class="poem"><div class="stanza">
<p class="i01"><i>Natus, passus Dominus</i></p>
<p class="i02">  <i>Resurexit hodie.</i></p>
</div></div>

<p>
Il secondo canto poi che l'accompagna, ossia il concanto,
lo compose frate Vita Lucchese dell'Ordine de' frati
Minori, il miglior cantore che si conoscesse nell'uno e
nell'altro canto, cioè nel canto fermo, e nel canto a note
<span class="pagenum" id="Page_88">[88]</span>
rotte, o doppie. Aveva voce sottile, ma piacevolissima a
udirsi, nè vi era persona tanto severa che non l'ascoltasse
con diletto. Cantava alla presenza di Vescovi, Arcivescovi,
Cardinali e Papi e l'ascoltavano volentieri. E se alcuno
avesse chiacchierato quando frate Vita cantava, tosto si
udiva ripetere il detto dell'Ecclesiastico XXXII: <i>Non
interrompere la musica</i>. E se talvolta un usignuolo
cantava in un cespuglio, o in una siepe, taceva se
udiva cantare il frate, e l'ascoltava attentamente, e poi
ripigliava il suo canto, e così alternamente cantando
risuonavano per l'aria soavissime voci. E della sua
perizia fu tanto cortese, che invitato a cantare non se
ne scusava mai, nè per voce impedita da infreddatura,
nè per altra cagione. E perciò non si potevano applicare
a lui que' versi soliti a dirsi, cioè:
</p>

<div class="poem"><div class="stanza">
<p class="i01"><i>Omnibus hoc vitium est cantoribus, inter amicos</i></p>
<p class="i01"><i>Ut nunquam inducant animum cantare rogati.</i></p>
<p class="i02">  D'ogni cantor brutto difetto è questo</p>
<p class="i02">  Di non voler cantar quand'è richiesto.</p>
</div></div>

<p>
Anche sua madre e sua sorella furono abilissime nel
canto. Egli fece anche la nota sequenza, composizione e
musica:
</p>

<div class="poem"><div class="stanza">
<p class="i01"><i>Ave mundi — spes, Maria</i></p>
</div></div>

<p>
e compose molte cantiche con musica melodica, della
quale si deliziavano assai i chierici secolari. Costui fu
mio maestro di canto in Lucca l'anno 1239, quando avvenne
quella orribile oscurità di sole. E quando Tomaso
da Capua Cardinale della corte romana, e il più insigne
scrittore della corte stessa, compose quella sequenza:
</p>

<div class="poem"><div class="stanza">
<p class="i01"><i>Virgo parens gaudeat</i></p>
</div></div>

<p>
e pregò frate Enrico da Pisa di musicarla per canto, e
ne fece una musica bella, dilettevole e soave a udirsi,
frate Vita ne compose il secondo canto, ossia il concanto.
<span class="pagenum" id="Page_89">[89]</span>
Ed ogni volta che trovava qualche canto semplice di
frate Enrico, volentieri vi applicava il concanto. Perciò
Filippo Arcivescovo di Ravenna volle che frate Vita facesse
parte della sua famiglia, quand'era Legato nei
Patriarcati di Aquileia, di Grado, di Ragusa, di Ravenna
e delle diocesi e provincie di Milano e di Genova, e in
generale di Lombardia, Romagna e Marca Trivigiana. E
gli piacque averlo, tanto perchè era suo concittadino,
quanto perchè era frate Minore, ed anche perchè sapeva
cantare e comporre. Morì a Milano, e fu sepolto nel
convento dei frati Minori. Fu di persona magro, gracile
e di statura maggiore di quella di Frate Enrico; aveva
voce più da camera che da coro. Più volte uscì dall'Ordine,
più volte vi rientrò; e, quando ne usciva, entrava
nell'Ordine di S. Benedetto. E quando poi voleva essere
riammesso, il Papa gli usava indulgenza per amore del
beato Francesco, e per la dolcezza del suo cantare. Ed
una volta cantò tanto soavemente che una certa suora,
che l'udiva, saltò giù da una finestra per andare con
lui; ma non potè perchè si ruppe una gamba. Però fu
molto bene pesata quella sentenza di frate Egidio, detto
da Perugia non perchè fosse Perugino, ma perchè lungamente
ci visse e vi morì, uomo sempre trasportato da
estasi e tutto santo, quarto frate nell'Ordine de' Minori,
compresovi il beato Francesco, quando disse: <i>È una
grazia grande non aver grazia</i>. E intendeva parlare non
della grazia di Dio, ma della grazia acquisita a studio,
e da natura, per la quale molti fanno male i fatti loro.
In vero frate Enrico da Pisa fu mio intimo amico, e tale
quale la Sapienza descrive l'amico ne' Proverbi 18. <i>Un
uomo che ha degli amici dee portarsi da amico; e v'è
tale amico che è più congiunto che un fratello</i>. Imperocchè
ed egli aveva nell'Ordine un fratello mio coetaneo,
ed io vi aveva un fratello coetaneo di lui, e mi amava,
disse, come il proprio fratello; e, fatto ministro Provinciale
<span class="pagenum" id="Page_90">[90]</span>
in Grecia, Provincia di Romanìa, mi diede una
lettera di obbedienza, in virtù della quale io poteva,
quando mi piacesse, recarmi da lui a far parte de' frati
della sua provincia con qualunque compagno mi fosse
stato a grado. Inoltre promise di regalarmi una Bibbia
e molti altri libri. Ma non vi andai, perchè lo stesso
anno che arrivò là, vi morì mentre presiedeva un Capitolo
provinciale a Corinto, dove è sepolto e riposa in
pace. Profetò, ossia predisse il futuro, quando a udita
de' frati a Capitolo, disse: «Ora dividiamo i libri dei
frati defunti, ma può essere che tra breve s'abbiano a
dividere i nostri» — E s'avverò, poichè nella stessa adunanza
capitolare furono divisi i suoi. Noi non possiamo
raccontare le storie altrimenti da quello che furono di
fatto, e come vedemmo le cose cogli occhi nostri a tempo
dell'Impero di Federico e molti anni dopo la morte di
Federico, sino a giorni in cui scriviamo, anno del Signore
1284. Io poi, scrivendo diverse cronache, mi sono valso
di stile semplice e chiaro, acciochè mia nipote, per cui
le scriveva, potesse intendere quel che leggesse; nè curai
lo splendore delle parole, ma la sola verità dei fatti, che
io esponeva. Mia nipote poi era suor Agnese, figlia di
mio fratello, la quale giunta alla biforcazione della lettera
pitagorica, entrò nel monastero di Santa Chiara in
Parma, e sino ad oggi, giorno in cui scrivo, anno 1284,
continua a restarvi per servire a Gesù Cristo. Questa
mia nipote ebbe elevatissimo lo spirito d'intelletto della
Sacra Scrittura, ingegno buono, memoria, e un favellare
grazioso e facondo. Or dunque essendo stato l'Imperatore
Federico deposto da Papa Innocenzo IV, erane irritatissimo,
come orsa a cui siano rapiti i figli, e inferocisca
nel bosco. E s'aggrupparono intorno a lui tutti quelli
che erano spiantati, e, carichi di debiti, avevano l'animo
amareggiato; e divenne loro capo. Ma ascolta ciò che
dice la Sapienza ne' Proverbii 17: <i>Scontrisi pure un
<span class="pagenum" id="Page_91">[91]</span>
uomo in un'orsa, a cui sien rapiti i figli, anzi che in
un pazzo nella sua pazzia</i>: qual fu Federico, che non
riconobbe i beneficii ricevuti dalla Chiesa. Ma non senza
punizione. Perocchè dice la Sapienza ne' Proverbii 17:
<i>Il malanno non si dipartirà mai dalla casa di chi
rende il mal per lo bene</i>. Il che si è verificato evidentemente
in Federico, la cui casa è totalmente distrutta.
L'anno dunque del Signore 1247 pochi cavalieri di
Parma che, banditi dall'Imperatore, soggiornavano a
Piacenza, ed erano di gran cuore, robusti, forti e a
trattar le armi esperti, ed avevano il veleno in petto,
tanto perchè le loro case in Parma erano state smantellate,
quanto perchè era duro quel dover ospitare ora in
una casa or in un'altra, (perocchè erano in esiglio e in
bando, ed avevano numerosa famiglia e poco denaro,
fuggiti da Parma a miracolo per non restare prigionieri
dell'Imperatore) vennero da Piacenza, entrarono in Parma
ai 15 di Giugno, ed espulsero que' di parte imperiale.
Prima però arrivati da Piacenza a Noceto<a class="tag" id="tag83" href="#note83">[83]</a>, adunatisi
in un prato, e armati su' loro cavalli, tennero una concione,
ed elessero Ugo Sanvitali loro Capitano e vessillifero, ben
sapendo che, quando non vi è chi governa, il popolo
cade a ruina. Ed era quell'Ugo uomo forte, e saggio ed
esperto nell'armi. Tra loro eravi pure Ghiberto da Gente
oratore affascinante, che disse: Assaltiamo ora compatti
i nostri nemici come unanimi abbiamo eletto il nostro
capitano. E Gherardo da Arcile soggiunse. «Sia in noi
ardire e prontezza a vivere o a morire da forti: niuno
fugga, niuno tremi di paura; perocchè il Signore combatterà
coi forti, e il suo aiuto verrà su voi dal cielo».
Inanimiti adunque a tali parole, corsero all'assalto e
diedero gran battaglia al Podestà e ai militi Parmigiani
<span class="pagenum" id="Page_92">[92]</span>
a Borghetto di Taro<a class="tag" id="tag84" href="#note84">[84]</a>; ed ivi cadde morto Enrico Testa
d'Arezzo Podestà di Parma, mio conoscente ed amico,
che voleva bene a tutti i frati Minori. E parimente
restarono sul campo il suo scudiere, e Manfredo Cornazzani,
e Ugo di Magnarotto de' Visdomini, e molti altri;
e Bartolo Tavernieri, ferito, rifuggissi a Costamezzana<a class="tag" id="tag85" href="#note85">[85]</a>
con alcuni suoi amici. E allora alcuni tedeschi del partito
imperiale dissero ai fuorusciti: Venite a Parma, e
sicuramente occuperete la città, che noi non faremo
resistenza. Ed incontanente i predetti Cavalieri Parmigiani,
banditi dall'Imperatore, mossero sopra Parma, e
la presero, e la tennero. I Parmigiani allora convocarono
un consiglio, ed elessero loro Podestà Gherardo da Correggio.
E questo accadde ai 16 di Giugno, Domenica. E
il Lunedì successivo i Parmigiani mandarono ambasciatori
al Comune di Reggio Armanno Scotti ed un altro in
sua compagnia a domandare che si dessero liberi nelle
loro mani que' prigionieri di Parma, che si sostenevano
nelle carceri di Reggio. Ma Buoso Podestà di Reggio
negossi di concederli. E questi fuorusciti riuscirono per
molte ragioni ad invadere facilmente ed occupare Parma,
1º perchè il Re Enzo, a cui il padre aveva commessa
la difesa di Parma, era andato coi Cremonesi ad assediare
Quinzano<a class="tag" id="tag86" href="#note86">[86]</a> nella diocesi di Brescia; 2º perchè
l'Imperatore era in una città di Lombardia, che si
chiama Torino, per correre a Lione a far prigionieri il
Papa e i Cardinali; chè, come si dice, alcuni avevano
promesso di dargli in mano tutta la Corte Romana. Ma
nutrirono propositi, che non poterono effettuare. Perchè?
Perchè Giobbe nel libro V ha detto che Dio: <i>Disperde
<span class="pagenum" id="Page_93">[93]</span>
i pensieri degli astuti, e fa che le lor mani non possono
far nulla di bene ordinato</i>; 3º perchè Bartolo
Tavernieri in quel dì celebrava le nozze di sua figlia
Maria con un Bresciano, che per questo motivo s'era recato
a Parma; e quelli che andarono contro ai Parmigiani fuorusciti,
che sopravenivano, erano per le succolentissime
imbandigioni servite al pranzo, intorpiditi, e brilli di
vino; e s'alzarono da tavola colla cieca arroganza di
avvilupparli al primo scontro; ma essendo presso che
briachi, tanto al Borghetto quanto nella ghiaia del Taro
n'ebbero la peggio, e molti di loro vi lasciarono la vita;
4º perchè la città di Parma era da ogni parte aperta,
nè aveva cinta di sorta; 5º perchè que' fuorusciti che si
avvicinavano per entrare, facevano il segno della croce,
e a mani giunte gridavano: Per amore di Dio e della
beata Vergine sua madre, che è la nostra patrona in
questa città, vi piaccia lasciarne entrare nella città nostra,
d'onde senza colpa fummo espulsi e cacciati in
bando; e del resto il nostro ritorno non turberà la pace
d'alcuno, nè vogliamo ad alcuno fare ingiuria. Udendo
queste cose i Parmigiani di dentro, che per la via, senza
armi, erano andati ad incontrarli, vinti dalla loro umiltà,
furon tocchi da compassione, ed anche riconoscendo che
venivano con propositi di pace, dissero loro: Entrate in
città sicuri nel nome del Signore, ed avrete il nostro
aiuto in tutto; 6º perchè quelli che erano in città non
si pigliavano briga di queste contese, nè avevano parteggiato
prima per la fazione di quelli che ritornavano,
nè mai avevano impugnate le armi per l'Imperatore.
Ma sia banchieri, sia cambiavalute, sia artigiani, non
smettevano per questo di stare a' loro banchi, o alle
officine, come se nulla accadesse; 7º perchè que' nobili
e potenti, che erano in città partigiani dell'Impero,
subito, abbandonata la città, si sparsero per le diocesi
ai loro castelli e al loro fortilizii, per timore di perderli;
<span class="pagenum" id="Page_94">[94]</span>
8º perchè anche i tedeschi dell'Imperatore, avendo saputo
che da que' fuorusciti era stato ucciso il Podestà di
Parma, temendo anche per la lor vita, li invitavano a
fare pacificamente della città quello che fosse loro in
grado. Fecero altrettanto le guardie del palazzo e della
torre del Comune..... Quasi due Re furono Enrico
Testa Podestà di Parma e Paolo Tavernieri Capitano
della parte imperiale in Parma a favore dello
Imperatore. Questi due non poterono star di piè fermo
alla sua presenza venendo con un esercito che era assai
sottile; 9º perchè principalmente speravano di ricevere
tra breve soccorsi da diverse parti. E 1º da Papa Innocenzo
IV, che aveva in Parma molti parenti e affini; e
perchè i Parmigiani volevano battere l'Imperatore nemico
di lui, anzi avevano già cominciate le ostilità; 2º
da Gregorio Montelungo Legato per la Lombardia, che
era già preparato in Milano a venire co' milanesi e con
Bernardo di Rolando de' Rossi Parmigiano e cognato di
Papa Innocenzo IV...; 3º dai Piacentini; 4º dal Conte
di S. Bonifazio di Verona; 5º dai Bolognesi e dai Ferraresi
e da tutto il partito della Chiesa. Ma qui è da
notare, (perchè subito si conosca quel grande intrico di
cose) che i Modenesi partigiani del Papa erano fuori di
città, e i partigiani dell'Imperatore erano dentro. Così
era in Reggio; poco dopo anche in Cremona. E perciò
in quel tempo si ebbe grossa e lunga guerra. Nè i contadini
potevano arare, nè seminare, nè mietere, nè piantar
vigne, nè vendemmiare, nè abitare nelle ville; specialmente
nell'agro parmigiano e reggiano, modenese e
cremonese. Tuttavia vicino alle città i contadini lavoravano
difesi dai militi delle città stesse, che si spartivano
in quartieri secondo le porte delle città. Ed i militi
armati difendevano tutta la giornata gli operai che
coltivavano i campi. E questo era necessario a farsi a
cagione degli assassini, dei ladroni e dei predoni, che si
<span class="pagenum" id="Page_95">[95]</span>
erano moltiplicati a dismisura. E facevano prigionieri
gli uomini per costringerli a riscattarsi con denaro; e
rapivano, e mangiavano, e vendevano i bovini. E se i
ricattati non pagavano il prezzo del riscatto, li appendevano
per i piedi, o per le mani, e schiantavano loro
i denti, o mettevan loro, per indurli a riscattarsi, rospi
in bocca; la qual cosa era più dolorosa e abborrita di
ogni sorta di supplizio. Ed erano più crudeli che i demonii.
E il vedere a que' dì passare un uomo sconosciuto
per la via, era come vedere il diavolo. Perocchè l'uno
sospettava sempre che l'altro il volesse catturare e incarcerare,
perchè, secondo il detto de' Proverbii 13, <i>fossero
riscatto della vita dell'uomo le sue ricchezze.</i> E
il territorio era ridotto ad una solitudine, non trovandovisi
nè agricoltori, nè passeggieri. Perocchè ai tempi
di Federico, specialmente dopo che fu deposto dall'Impero,
e Parma gli si era ribellata, e avevagli dato il
calcio, le strade maestre erano deserte, ed i viandanti
andavano per sentieri fuori di strada, e si moltiplicarono
i mali sulla terra. E sovrabbondarono gli uccelli e le
bestie selvatiche, come i fagiani, le pernici, le quaglie,
le lepri, i cavrioli, i corvi, i bufali, i cinghiali e i lupi.
E i lupi, che non trovavano presso le ville, secondo il
consueto, animali da divorare, come agnelli e pecore,
essendo le terre state messe totalmente a fuoco, in branchi
numerosissimi ululavano per fame fin presso alle
fosse delle città, e sbranavano uomini, donne, ragazzi,
che trovavano a dormire sotto i portici, o sui carri; e
talora, rompendo, penetravano attraverso le muraglie delle
case e divoravano i bambini. Nessuno potrebbe credere
senza aver veduto, come ho veduto io, le orribili cose
che in quel tempo si facevano tanto dagli uomini, come
dalle fiere d'ogni specie. Anche le volpi s'erano di tanto
moltiplicate, che ne ascesero due sul tetto dell'infermeria
a Faenza, in quaresima, per ghermire due galline che erano
<span class="pagenum" id="Page_96">[96]</span>
nel solaio. Delle quali ne fu presa una nello stesso convento
de' frati Minori, dove io era, ed ho veduto co' miei occhi.
Ed io ho dimorato cinque anni a Faenza, cinque a Ravenna,
e più anni or quà, or là per la Romagna, un anno a Bagnacavallo<a class="tag" id="tag87" href="#note87">[87]</a>,
ed un'altro a Montereale<a class="tag" id="tag88" href="#note88">[88]</a>. E quella
maledetta guerra invase, corse e distrusse tutta la Romagna
nel tempo, in cui io vi dimorava; e quando i
Bolognesi coi Lombardi ed altri, che erano accorsi in
loro aiuto, assediarono Forlì, io era con loro. Ma non la
poterono prendere, come piacque a Dio e al beato Francesco,
alla cui vigilia cessò l'assedio. E dimorando io in
villa, un certo secolare mi disse che aveva preso alla
trappola in alcuni villaggi incendiati ventisette gatti
grossi e belli, e ne aveva vendute le pelli a chi le conciava,
e non vi ha dubbio alcuno che una volta in tempo
di pace fossero domestici in quelle ville. Il sesto aiuto poi
che ebbero i Parmigiani fuorusciti, che entrarono in città,
fu che non solo l'Imperatore era stato scomunicato e
deposto dall'Impero; ma Papa Innocenzo IV aveva
eziandio prosciolti tutti dalla sudditanza di lui, come
appare chiaro sulla fine di quel decreto, che fu redatto
nel Concilio generale, in cui fu proclamata la sua deposizione,
ove si dice: «Prosciogliendo in perpetuo dal
giuramento tutti quelli che per giuramento di fedeltà
sono a lui vincolati, e proibendolo colla nostra autorità
apostolica, fermamente comandiamo che nessuno ubbidisca
a lui quale Imperatore e Re; e se alcuno a lui come
Imperatore e Re presterà consiglio, aiuto, o favore, sia
per questo fatto solo scomunicato». E per la sua ingratitudine
a tutta ragione meritò l'Imperatore questa pena.
Perocchè aveva osato alzare la fronte e ricalcitrare contro
la Chiesa, che lo aveva allevato, difeso da' nemici e
<span class="pagenum" id="Page_97">[97]</span>
innalzato al fastigio dell'Impero. E perseguitava la Chiesa,
e le moveva accanita guerra; il che era ingratitudine
grandissima. E tale fu Federico; e perciò a ragione
deposto dall'Impero; perocchè non riconobbe i favori
ricevuti. E nota che tutte quelle surricordate maledizioni
di guerre, sterilità di campi, moltitudine di bestie selvaggie,
quantunque io le abbia narrate in anticipazione,
a tempo loro furono vere, cioè dopo che Parma la ruppe
coll'Imperatore, e parteggiò per la Chiesa. Ora ripigliamo
il filo della nostra storia. L'anno adunque 1247 Re Enzo,
che era all'assedio di Quinzano coi Cremonesi, avendo
saputo che i banditi da suo padre, che erano a Piacenza,
avevano occupato la città di Parma, si disanimò talmente
che, sciolto l'assedio di Quinzano, s'affrettò a partire
marciando tutta la notte, non con canti, ma muto e
gemente, come quando un esercito si dà alla fuga dopo
una rotta. Io soggiornava allora nel convento de' frati
Minori a Cremona, perchè io era frate Minore; e perciò
seppi benissimo queste cose. Sino dalla prim'alba i Cremonesi
si trovarono col Re Enzo ad una conferenza che
durò sin a mattina inoltrata; e dopo in tutta fretta
presero cibo, e uscirono insieme col carroccio in testa.
Nessuno atto a portar l'armi e a battersi restò in Cremona.
Ed io credo di fermo che se difilato fossero corsi
sopra Parma, e avessero coraggiosamente combattuto,
senza dubbio l'avrebbero ripresa; sia perchè Parma
era d'ogni parte aperta, sia perchè non era ancor giunto
a' Parmigiani alcun aiuto; e molto più perchè la
maggior parte dei cittadini se ne stavano indifferenti; nè
parteggiavano per quelli che di recente erano rientrati, nè
per quelli che erano fuggiti, ma si curavano soltanto de' fatti
loro. E se l'uno de' belligeranti conoscesse lo stato del
suo nemico bene spesso potrebbe sconfiggerlo. Ma per
volere di Dio Re Enzo s'attendò coll'esercito Cremonese
presso il Taro morto, e non corse su Parma, aspettando
<span class="pagenum" id="Page_98">[98]</span>
che il Signore la colpisse colla sua destra. Voleva anche
quivi attendere l'arrivo dell'Imperatore suo padre, che
era a Torino, città sui confini della Lombardia; chè la
Lombardia si estende sino a Susa e al Moncenisio. Di là
comincia la signoria del Conte di Savoia, e continuando
si entra nel Ducato di Borgogna, ove è la città di Lione,
che è la prima metropoli della Francia. Ed ivi soggiornava
allora Papa Innocenzo IV, co' suoi Cardinali. Taro
morto poi si chiama una massa d'acqua, che esce dal
Taro vivo o corrente allorchè esso ribocca, e forma un
bacino d'acque stagnanti, come di lago, in cui abbondano
le scardove, i lucci, le anguille, e le tinche; e si trova
presso il convento dei Cisterciensi, chiamato da loro
Fontevivo<a class="tag" id="tag89" href="#note89">[89]</a>, che dista sette miglia da Parma. Ma
intanto che ivi Re Enzo aspettava l'arrivo del padre, da
ogni parte ed ogni giorno sopravvenivano aiuti ai Parmigiani
fuorusciti, che erano rientrati in città. E Rizzardo
Conte di S. Bonifacio di Verona, strenuo e prode guerriero,
quando Parma si ribellò all'Imperatore, per primo
accorse in aiuto de' Parmigiani; i quali per riconoscenza
del segnalato servizio loro fatto, gli assegnarono per
alloggio il palazzo imperiale, che è all'Arena<a class="tag" id="tag90" href="#note90">[90]</a>, e gli
affidarono la guardia di quella parte della città che è
volta verso Seggio. Il giorno dopo arrivarono i Piacentini,
che erano trecento cavalieri bene equipaggiati d'armi e
di cavalli. Questi ebbero a difendere la città accampati
nella ghiaia del torrente, tenendosi anche di piè fermo
lunghe ore in sella, se le mosse del nemico lo rendevano
necessario. E tale servizio era per loro più un divertimento
che una fatica. Talora restavano anche nei loro alloggiamenti,
o se ne ivano per città sollazzandosi a piacere.
<span class="pagenum" id="Page_99">[99]</span>
Tre giorni dopo l'arrivo del Conte di S. Bonifacio giunsero
da Milano con mille cavalli Gregorio di Montelungo
Legato del Papa, e Bernardo di Rolando Rossi, cognato
di Innocenzo IV. E questi facevano la guardia, quand'era
necessario, nella ghiaia del torrente a monte della città.
Ed i Parmigiani col Legato si appostarono fuori Città
lungo la strada che va a Borgo S. Donnino; e per ripararvisi
dalle incursioni del nemico si munirono di fossa
e di steccato. Ma l'Imperatore infiammato d'ira e furibondo
per le cose accadutegli, volò verso Parma, e in
una villa, che si chiama Grola (era ricca di vigneti,
che producevano buon vino, chè il vino di quella terra
è ottimo) costruì una città cinta da ampie fosse, e la
chiamò Vittoria, come presagio degli eventi futuri; e le
monete coniatevi fece chiamare Vittorini, e la chiesa
maggiore, S. Vittorio. Ivi stanziavano l'Imperatore col suo
esercito e Re Enzo coi Cremonesi. E l'Imperatore mandò
pregando i suoi partigiani di accorrere subito a grandi giornate,
in suo aiuto. Il primo ad arrivare fu Ugo Botteri Parmigiano,
nipote, da parte di sorella, di Innocenzo IV, Podestà
allora di Pavia, e condusse tutti i Pavesi atti a portar
l'armi. Nè il Papa potè mai nè con promesse, nè con preghiere
staccare questo suo nipote da Federico; quantunque
dimostrasse sempre maggior predilezione alla madre di
lui che alle altre due sorelle, ch'ella aveva, anch'esse
maritate a Parma. Dopo lui arrivò Ezzelino da Romano<a class="tag" id="tag91" href="#note91">[91]</a>,
Signore allora della Marca Trivigiana, conducendo
seco numerosissimo esercito. Questi incuteva più terrore
che il diavolo; chè per lui era niente uccidere uomini,
donne, ragazzi, e incrudelire atrocemente. Neppur Nerone
fu pari a lui nella efferatezza, nè Domiziano, nè Decio,
nè Diocleziano, sebbene fossero stati i più crudeli tiranni.
<span class="pagenum" id="Page_100">[100]</span>
Perocchè fece bruciare in un sol giorno undici mila
Padovani nella piazza di S. Giorgio a Verona<a class="tag" id="tag92" href="#note92">[92]</a>, appiccando
il fuoco all'edifizio entro cui erano, e mentre le
fiamme li struggevano, caracollava attorno a loro, e
correva torneamenti co' suoi cavalieri. Sarebbe lunga e
miseranda la narrazione di tutte le sue atrocità, e ci
vorrebbe un grosso volume. E credo di fermo che siccome
il Figlio di Dio volle avere uno specialissimo amico e
fatto a sua somiglianza, cioè il beato Francesco; così il
diavolo volle Ezzelino. Del beato Francesco si dice che
a lui solo Iddio diede cinque talenti. Perocchè nessuno
mai visse in terra, tranne il beato Francesco, a cui
Cristo imprimesse a sua somiglianza le cinque piaghe.
Sicchè, come disse a me frate Leone suo compagno, che
era presente al lavacro del suo corpo fattosi prima di
seppellirlo, pareva appuntino un Crocifisso deposto dalla
Croce. Perciò gli si attaglia benissimo il detto dell'Apocalisse
I: <i>Vidi uno somigliante ad un figliuol d'uomo.</i>
In che poi fosse simile non ridico, poichè l'ho già scritto
altrove, e mi affretto ad altro. E siccome sembra suonar
male il dire che un uomo è simile a Dio, principalmente
perchè la Scrittura dice in Giobbe XXXII: <i>Non confronterò
Dio ad un uomo</i>, sappi che la scrittura dice
in altro luogo: <i>Vi sarà uno simile a Dio tra i figli
di Dio?</i> Ma Ezzelino in molte malizie e atrocità fu
pienamente simile al diavolo. Dopo Ezzelino arrivarono
<span class="pagenum" id="Page_101">[101]</span>
a soccorso di Federico molte genti, cioè i Reggiani e i
Modenesi di parte Imperiale, banditi dalle loro città, e
que' di Bergamo e d'altre città della Lombardia e della
Toscana e d'altre parti del mondo, che non erano del
partito della Chiesa. Inoltre a lui ne vennero di Borgogna,
di Calabria, di Puglia, di Sicilia, di Terra di lavoro, di
Grecia, e di Lucera de' Saraceni, e quasi d'ogni nazione,
che è sotto il padiglione del cielo. E così adunò uno
smisurato esercito. Con tanta gente però non gli fu
possibile occupare che la strada che va a Borgo S.
Donnino: le altre parti della città non s'accorgevano
quasi d'essere assediate. E perchè l'Imperatore s'avea
fatto proposito di distruggere sin dalle fondamenta la
città di Parma, e trasportarne gli abitanti a Vittoria, e
rasa Parma al suolo, in pena di ribellione, e per segno
di perpetua vergogna, e per esempio alle altre città,
sullo spianato seminarvi il sale come simbolo di sterilità,
tutte le donne Parmigiane ricche, nobili e potenti, tutte
si recarono a pregare la beata Vergine che liberasse
Parma dall'Imperatore e dagli altri nemici: perocchè i
Parmigiani tenevano in grande reverenza il nome di lei,
come titolare della chiesa matrice. E, per essere più
facilmente esaudite, fecero fare d'argento il modello in
rilievo d'una città, e lo offrirono come dono e voto alla
beata Vergine. Tale opera rappresentava in argento, ed
io l'ho vista, tutti i principali edifici di Parma, il
duomo, ma non quale era, il battistero, il palazzo del
vescovo, il palazzo del Comune ed altri molti edifizi,
che insieme raffiguravano la città. La Madre pregò il
Figlio; il Figlio esaudì la Madre, a cui per ragione nulla
poteva negare. E avendo la Madre della misericordia
pregato il Figlio di liberare la città da quel nembo di
nemici che le soprastava, e già era sul punto di dar
fiato alle trombe per la pugna...... Nel tempo però che
corse tra la cacciata degli imperiali dalla città e la
<span class="pagenum" id="Page_102">[102]</span>
sconfitta che i Parmigiani inflissero all'Imperatore a
Vittoria, uscivano ogni dì dall'una e dall'altra città i
balestrieri, gli arcieri o saettatori, i frombolieri, e, come
ho visto io co' miei occhi, si battevano accanitamente.
Ma anche gli assassini scorrazzavano quotidianamente
per la diocesi, portando in ogni luogo rapina e incendio;
e Parmigiani, Reggiani e Cremonesi reciprocamente si
danneggiavano il più che potevano. Sopragiunsero poi
anche i Mantovani, e li ho visti io co' miei occhi incendiare
tutto Casalmaggiore<a class="tag" id="tag93" href="#note93">[93]</a>. E l'Imperatore ogni
mattina si recava co' suoi nell'alveo della Parma, e,
sotto gli occhi stessi de' Parmigiani, per disanimarli col
terrore, faceva decapitare tre o quattro, e anche più se
ne aveva il maltalento, de' Parmigiani, o Modenesi, o
Reggiani di parte della Chiesa, ch'egli avea prigioni. E
questa decapitazione si eseguiva nell'alveo del torrente
più in su del ponte di Donna Egidia<a class="tag" id="tag94" href="#note94">[94]</a>, in un luogo
detto Biduzzano<a class="tag" id="tag95" href="#note95">[95]</a>. E intanto tutta la milizia dell'Imperatore
stava in armi, per timore che i Parmigiani
cogli alleati loro, che erano sempre coll'armi in mano,
irrompessero alla vendetta. Ma è proverbio che dice:
</p>

<div class="poem"><div class="stanza">
<p class="i01"><i>Non faciunt anni, quod facit una dies</i></p>
<p class="i02">  Non fan molt'anni — quanto può fare un giorno.</p>
</div></div>

<p>
E questo giorno fu quello in cui i Parmigiani costrinsero
l'Imperatore a fuggire ignominiosamente dalla sua
città di Vittoria. E bene lo meritò, perchè fece subire
morte tormentosa a molti innocenti. E ne sono prova
<span class="pagenum" id="Page_103">[103]</span>
Andrea da Trezzo, nobile cavaliere Cremonese, e Corrado
da Berceto, chierico e prode guerriero, cui in molti e
varii modi tormentò col fuoco, coll'acqua e con altre
maniere di supplizii. Anche duecento militi mandati
dai Parmigiani a Modena per guardia di quella città,
prima che Parma la rompesse coll'Imperatore, furono
dai Modenesi di parte imperiale incarcerati, e incatenati
tostochè seppero che Parma s'era ribellata all'Impero.
Altrettanto fecero i Reggiani a que' Parmigiani, che
colà per lo stesso motivo si trovavano. L'Imperatore
dunque mandò a prendere que' militi per averli prigionieri
in Vittoria. E quando ne aveva pel capo il bestiale
talento, il che accadeva principalmente quando lanciava
insulti alla città di Parma con ingiuriose parole, o una battaglia
gli era riuscita sinistra, sfogava la sua ira feroce nel
sangue di alcuni di que' prigionieri. Perocchè molte volte tentò
di sorprendere ed occupare la città col nerbo delle sue forze.
Talvolta però anche manipoli di soldati della Marca di
Ancona disertarono dal campo dell'Imperatore, e fuggendo
entrarono in Parma, dicendo di volersi unire al partito della
Chiesa; e furono lietamente e festosamente accolti. Ma a
dir vero disertavano perchè l'Imperatore sui primi giorni
della ribellione di Parma, temendo che gli sfuggisse di
mano la Marca d'Ancona, aveva fatto mettere sotto custodia
molti militi Anconitani; parte de' quali nelle
pubbliche prigioni, e parte confinati in una zona della
città, in cui godevano qualche maggiore libertà; e questi,
che erano sotto più larga custodia, avevano, sebbene
da loro non conosciuto, un marchio d'infamia. Ma un giorno
arrivò un messo dell'Imperatore a comandare che cinque
militi Marchigiani, che erano a Cremona in una certa casa
(ed era appunto il momento in cui si lavavano le mani per
pranzare) subito, senza indugio montassero a cavallo, e insieme
col messo si recassero ove era l'Imperatore. E
giunti fuori di città ad una piazza, che si chiama
<span class="pagenum" id="Page_104">[104]</span>
Mosa<a class="tag" id="tag96" href="#note96">[96]</a>, li fece condurre ove erano le forche, ed impiccare.
Ed i carnefici andavano ripetendo: così comanda l'Imperatore,
perchè siete traditori. Eppure erano accorsi a
sostenerlo. Il giorno dopo, i frati Minori andarono, li
deposero e seppellirono, e a pena potevano tener lontano
i lupi, che non li divorassero ancor pendenti dal patibolo.
Tutte queste cose io le ho vedute, perchè di quel
tempo, parte l'ho passato a Parma, parte a Cremona.
Sarebbe lungo raccontare quanta strage menasse l'Imperatore
sopra quelli che tenevano le parti della Chiesa.
Perocchè Gerardo da Canale di Parma lo mandò in
Puglia, e lo fece sommergere in alto mare con al collo
legata una mola da macino. Eppure era stato prima
uno de' suoi più intimi, e aveva avuto da lui molte podesterie,
ed era rimasto sempre con lui a campo nei
pressi di Parma. Unico motivo di sospettare di lui ebbe
l'Imperatore il vedere che in Parma non atterravano
la torre della casa di lui. Laonde talora l'Imperatore
fingendo scherzare, e ironicamente ridendo, gli diceva:
Ci amano molto, o Gerardo, i Parmigiani, e ne è prova
che mentre atterrano dalle fondamenta i palazzi di quei
loro concittadini, che tengon fede all'Impero, non hanno
ancor toccato nè la vostra torre, nè quel mio palazzo,
che ho all'Arena. Ma parlava ironicamente, nè Gerardo
lo intendeva, credendo che ogni tempo corresse sempre
eguale. Ma non è così, anzi:
</p>

<div class="poem"><div class="stanza">
<p class="i01"><i>Non eodem cursu respondent ultima primis.</i></p>
<p class="i02">  Non gira sempre egual la cieca Dea;</p>
<p class="i02">  Or ride e t'accarezza, ed or t'è rea.</p>
</div></div>

<p>
<span class="pagenum" id="Page_105">[105]</span>
</p>

<p>
Quando poi al tempo dell'assedio partii da Parma per
andare in Francia, io passai da Fontanellato<a class="tag" id="tag97" href="#note97">[97]</a>, ove
allora soggiornava Gerardo da Canale; e mi vide, e mi
confidò che procurava di rendersi utile ai Parmigiani
assediati. Ed io gli risposi: Or che il vostro Imperatore
assedia Parma, o siate tutto suo, o tutto nostro. Questa
fede divisa non vi gioverà. Perocchè la Scrittura dice
ecc. Ma non badò a me, e non fece quello ch'io gli
aveva consigliato. Quindi con una mola da macino appesa
al collo fu sommerso in alto mare, come più sopra
è detto. Ma Bernardo di Rolando Bossi Parmigiano,
cognato di Papa Innocenzo IV, come marito di una sorella
del Papa, intese il valore di un'allegoria dell'Imperatore
meglio che non ne avesse compresa l'altra
Gerardo da Canale. Cavalcando un dì in compagnia dell'Imperatore,
ed avendo il suo cavallo incespicato, l'Imperatore
gli disse: Bernardo, avete un cattivo cavallo; ma
spero e prometto di darvene tra pochi giorni un migliore,
che non incespicherà di sicuro. Ma Bernardo intese subito
il senso nascosto di quel linguaggio, e che si alludeva
alla forca; e infiammato di sdegno contro l'Imperatore,
l'abbandonò. E raccolti alcuni militi di...... tra i
quali era Gerardo da Correggio.... vidi, e Ghiberto
da Gente...... E tanta rottura avvenne, quantunque
il detto Bernardo fosse stato compare dell'Imperatore
ed amicissimo e da lui amatissimo. Sicchè quando voleva
parlare coll'Imperatore nessuna porta era chiusa.
Ma Federigo non sapeva tenersi amico alcuno. Che anzi
stoltamente si vantava di non aver mai nutrito alcun
maiale, di cui non avesse poi avuto la sugna. E voleva
dire che non aveva mai porta occasione ad alcuno di
straricchire senza avergliene poscia arraffato il marsupio,
<span class="pagenum" id="Page_106">[106]</span>
o il tesoro. La qual vanteria era da vile e da folle. Ma
ciò apparve chiaro in Pier delle Vigne, che nella Corte
dell'Imperatore fu primo consigliere e segretario e gran
tesoriere. L'avea tratto dal nulla, e al nulla lo volle
ridurre. E a questo fine studiò modo di poter seco lui
attaccar briga e di apporgli un'accusa. Ed ecco come.
Federico inviò a Lione presso Papa Innocenzo IV il
Giudice Taddeo e Pier delle Vigne, come suo affezionatissimo,
e tenuto in più conto d'ogni altro alla Corte, e,
con questi alcuni altri, perchè rattenessero il Papa dall'affrettar
troppo l'esecuzione del proposito che aveva
di deporlo. Perocchè aveva saputo che appunto per questo
era stato convocato un concilio. Ed aveva comandato che
nessuno degli inviati conferisse col Papa senza che ve
ne fosse presente almeno un altro, o senza l'intervento
di tutti insieme. Ma, dopo il ritorno, i colleghi calunniarono
Pier delle Vigne di aver avuto più volte colloquii
confidenziali col Papa senza che alcuno di loro fosse
presente. Perciò l'Imperatore mandò a prenderlo, lo
fece incarcerare e uccidere. E, come a giustificazione,
Federico andava dicendo con Giobbe XIX: <i>Tutti i miei
consiglieri segreti mi abbominano; e quelli ch'io amava
si sono rivolti contro di me.</i> L'Imperatore in quel tempo
era facile a turbarsi, perchè era stato deposto dall'Impero,
e Parma gli si era ribellata, ed egli colle sue soperchierie
e colle ingannevoli promesse credeva di soppiantare
la Chiesa, e rattenerla dal procedere contro di
lui. Ma vedendo che l'evento non riesciva a seconda
della malizia del suo cuore, nessuna meraviglia se anche
una cosa da nulla lo facea uscir di cervello. Giacchè
secondo il detto de' Proverbii 29º <i>L'uomo iracondo move
contese, e l'uomo collerico commette molti misfatti.</i>
Diffatto mandava a morte Principi, Baroni e Consiglieri
suoi, incolpandoli di tradimento. Ed a Federico, che
molti uccise e molti fece uccidere, si può giustamente
<span class="pagenum" id="Page_107">[107]</span>
applicare ciò che dice dell'Anticristo Daniele 8º: <i>E' sarà
rotto senza opera di mano.</i> (E qui l'abbate Gioachimo
parlando di Federico aggiunge: sottintendi <i>umana</i>.)
<i>E la visione de' giorni di sera, e di mattina, che
è stata detta, è verità. Or tu serra la visione, perciocchè
è di cose che avverranno di quì a molto tempo.</i>
Parimenti si deve sapere che Federico non potè trarre
in inganno la Chiesa, perchè è detto ne' Proverbii 28º:
<i>La sua malignità sarà palesata in piena adunanza.</i>
Il che ebbe pieno adempimento nel concilio di Lione,
che lo depose dall'Impero; e ne divulgò per tutto il
mondo la malignità. È vero però che non vidi mai
uomo che meglio di lui avesse le qualità di gran Principe;
e ne aveva l'apparenza e la sostanza. Perocchè quando
brandiva la spada in battaglia, o colla clava ferrata
calava fendenti a destra e a sinistra, i nemici lo schivavano
e lo fuggivano come un diavolo. E quando mi voglio
raffigurare alla mente la sua persona, mi si presenta
l'immagine di Carlo Magno, quale ce l'hanno descritta
i suoi contemporanei, e la sua, quale la ho vista io
co' miei occhi. Dice il Poeta:
</p>

<div class="poem"><div class="stanza">
<p class="i01"><i>Obsequio quoniam dulces retinentur amici.</i></p>
<p class="i02">  Amico tuo sarà chi tu rispetti.</p>
</div></div>

<p>
La qual cosa Federico non sapeva fare, o non voleva,
a cagione della sua grettezza ed avarizia. Anzi finiva
per avvilirli tutti, gettar loro sul viso il fango della vergogna
ed ucciderli per carpire, e avere per sè, e per i
proprii figli i loro tesori, le loro sostanze e le loro possessioni.
Perciò al bisogno trovò pochi amici. Ora ritorniamo
a Federico, che dal 1247 sul terminar del Giugno sino
al Martedì 16 Febbraio del 1248, giorno in cui fu presa
Vittoria, andò sfogando contro Parma la maledetta ira
che tutto l'infiammava.
</p>

<p>
Nel detto giorno i Parmigiani tutti, militi e popolani,
<span class="pagenum" id="Page_108">[108]</span>
pronti in armi per la battaglia uscirono dalla città, e
con loro le donne, i ragazzi, le fanciulle, i giovani, le
donzelle, i vecchi e gli imberbi; e cacciarono, virilmente
pugnando, l'Imperatore da Vittoria, e sconfissero l'innumerevole
sua fanteria e cavalleria; e grande fu la strage
che se ne fece, e il numero de' prigionieri che se ne
condusse a Parma; liberarono i Parmigiani che l'Imperatore
aveva prigionieri a Vittoria; trassero a Parma il carroccio
de' Cremonesi, che era pure a Vittoria, e lo posero
a trionfo nel Battistero. E quelli che avevano in uggia
i Cremonesi per offese da loro ricevute, come i Milanesi,
i Mantovani e non pochi altri, quando venivano a visitare
il nostro Battistero, e vedevano il carroccio de' loro nemici,
strappavano e portavan seco per isfregio e per ricordo le
tappezzerie che ornavano Berta, chè tal era il nome del
detto carroccio; sicchè col tempo rimasero solo le ruote
e il letto del carro sul pavimento, e l'asta dello stendardo
ritta e appoggiata al muro. Così pure i Parmigiani fecero
bottino e preda di tutto il tesoro dell'Imperatore, che
era ricco d'oro, argento, pietre preziose, vasi e indumenti;
e s'impossessarono di tutti i suoi ornamenti, di tutta la
suppellettile e sino della corona imperiale, che era di
gran peso e valore, tutta d'oro, tempestata di pietre
preziose, cesellata e con figure a rilievo....... Era grande
come un'olla; tenevala più a simbolo, a pompa e come
tesoro, che quale ornamento del capo; perchè, messa sul
capo senza adatti limbelli trasversali fermi sul cerchio,
avrebbe chiusa dentro di sè tutta la testa appoggiandosi
sulle spalle. Ed io lo so, chè la ho avuta in mano, quando
si custodiva nel Duomo di Parma. Questa corona la trovò
un ometto di piccola statura, chiamato a derisione Passocorto,
perchè era piccino, e la portava per le pubbliche
vie in mano, come si porta un vaso, per mostrarla a chi la
voleva vedere, come trionfo della riportata vittoria, ed a
sempiterna ignominia di Federico. Perchè tutto ciò che
<span class="pagenum" id="Page_109">[109]</span>
uno poterà trovare era suo; nè alcuno osava toglierlo a
lui. E, cosa singolare, in tanta avidità di ricerca, non si
ebbe a deplorare alcuna contesa, nè fu udita parola
offensiva. Quella corona la comprarono poi i Parmigiani
da quel loro concittadino, e gliela pagarono duecento lire
imperiali, colla giunta di un caseggiato presso la chiesa
di S. Cristina, ove era in antico la guazzatoia de' cavalli.
E fecero poi legge che chiunque possedesse alcun che
de' tesori di Vittoria, metà fosse sua, e metà del Comune.
Ed i poveri si arricchirono molto delle spoglie di un
Principe tanto dovizioso. Gli oggetti personali dell'Imperatore,
e d'uso della guerra, come il padiglione e simili,
li ebbe il Legato Gregorio di Montelungo. Le immagini
e le reliquie, che l'Imperatore aveva, furono collocate a
custodia nella sacristia della chiesa maggiore dedicata
alla beata Vergine. Perocchè, quantunque vi fossero altri
guerrieri a debellare e cacciar in fuga l'Imperatore, pure
dessa fu che col suo braccio operò come quella donna
Ebrea, che scatenò lo scompiglio nella magione di Re
Nabuccodonosor. Duci dell'esercito furono il Legato
Gregorio di Montelungo, uomo saggio ed esperto in molte
cose; e Filippo Visdomini Piacentino, personaggio di
probità distinta e di valore, allora Podestà di Parma,
come ho detto in altra cronaca, in cui parlai delle dodici
scelleratezze dell'Imperatore Federico. E sappiano i posteri,
che dei tesori, che si trovarono a Vittoria, pochi
ne rimasero a Parma; atteso che mercanti accorsi da
diverse parti li comprarono e li ebbero a buon mercato
e li esportarono; cioè vasi d'oro e d'argento, gemme,
perle, margherite, pietre preziose, indumenti di porpora
e di seta, ed ogni sorta di roba che serve ad uso e ad
ornamento delle persone. E si sa che molti altri tesori
in oro, argento e pietre preziose sotterrati in orci, cassette
e sepolcri restarono nel luogo ove sorgeva la città di
Vittoria, ma non si conosce ove sieno sepolti. Ed è
<span class="pagenum" id="Page_110">[110]</span>
notabile che quando i mercanti comprarono il ricco
bottino che i Parmigiani fecero a Vittoria, si adempì
quel detto de' Proverbi ecc. E noto per giunta che dopo
lo smantellamento di Vittoria, tutti i proprietarii riconobbero
sì chiaro il luogo ove ciascuno aveva la sua
vigna, che non ebbe a sorgere tra loro contesa o lite di
sorta. Così quando Federico fu cacciato in fuga dai
Parmigiani si verificò la sentenza biblica dei Proverbii 10º.:
<i>Come il turbine passa via di subito, così l'empio non
è più</i>. E perchè? <i>Perchè l'empio è espulso dalla sua
malignità</i>. Di fatto in pieno concilio a Lione lo depose
dall'Impero Papa Innocenzo IV l'anno 1245. Inoltre è
da sapere di Federico che dopo la distruzione di Vittoria,
e dopo ch'egli ebbe fatte tutte quelle altre cose ch'io
narrai in altra cronaca, ritornossene in Puglia, d'onde
meglio per lui se non fosse tornato indietro, e non avesse
mosso guerra ai Lombardi. Daniele IIº...... questo si può
appropriare a Corrado figlio di Federico, che sopravisse
pochi giorni al padre, e morì di un clistere avvelenato.
Quello poi che segue: <i>E starà in luogo di lui lo sprezzo</i>,
può applicarsi a Manfredi, che nacque illegittimo da una
figlia d'una sorella del Marchese Lancia e dall'Imperatore,
che poi la sposò in punto di morte. E quel che si aggiunge:
<i>Non gli saran fatti onori da Re</i> ebbe suo adempimento
quando Re Carlo lo uccise in battaglia. Ciò poi che, più
sopra, Daniele disse di Federico: <i>E farà cessare il principe
del suo vitupero</i>, si può attribuire a Papa Innocenzo
IV, che per timore di Federico lasciò Roma e
pose sua stanza a Lione. E fu veramente il Principe del
suo vitupero, perchè in pieno concilio a Lione lo spodestò
dell'Impero. Quello poi che segue: <i>E il suo vitupero
si rivolgerà contro lui stesso</i>, questo lo vedemmo verificato
noi co' nostri occhi. Or mi ricorda di quelle cose,
che ho ommesse nella rubrica dell'anno passato, perchè
l'animo mio era tutto e solo intento a scrivere di quanto
<span class="pagenum" id="Page_111">[111]</span>
riguardava Federico. Ma meritando di essere raccontate,
e avendo promesso di farlo ai molti, che me ne fanno
ressa, non è bene ch'io manchi alla mia parola, e per
cagione mia rimangano ignorate. L'anno dunque 1247
partii da Parma e andai a Lione, ove parlai in famigliarità
con Papa Innocenzo IV in sua camera. Dopo la
festa d'Ogni Santi poi incominciai il mio viaggio per
la Francia<a class="tag" id="tag98" href="#note98">[98]</a>, e lo stesso dì in cui giunsi al primo
convento di frati Minori che s'incontra dopo Lione, arrivò
colà frate Giovanni da Magione<a class="tag" id="tag99" href="#note99">[99]</a>, reduce dalla
Tartaria, ove era andato per missione di Papa Innocenzo
IV. Frate Giovanni era uomo socievole, letterato, oratore
facondo, destro in molte cose, ed una volta fu ministro
Provinciale nell'Ordine. Egli mostrò a me e ad altri
frati una coppa di legno, che aveva portata da regalare
al Papa, nel fondo della quale eravi il ritratto di una
bellissima regina, non dipintovi, o impressovi con altro
artificio, ma formatovisi per influenza di una costellazione.
E se anche cento volte la si fosse segata a sottilissimi
strati, avrebbe pur sempre mostrato lo stesso
ritratto. E perchè a taluno non paia questa cosa incredibile,
lo possiamo assicurare con un altro fatto, e provarne
la credibilità. Infatti l'Imperatore Federico donò
in Puglia ai frati Minori una chiesa vetustissima, diroccata
e da tutti abbondanata; e nell'area, dove prima
era l'altare, era cresciuto un noce di smisurata grossezza
che, segato longitudinalmente, presentava in ogni tavola
la figura di nostro Signor Gesù Cristo; e se cento volte
<span class="pagenum" id="Page_112">[112]</span>
tu l'avessi risegato, cento volte avrebbe ripresentato tale
figura. Il che in vero è avvenuto per miracolo, essendo
cresciuto il noce in quel luogo, nel quale si rinnovava
la passione dell'immacolato Agnello nell'ostia salutare,
e nel venerabile sacrifizio; tuttavia alcuni sono di fermo
parere che ciò possa anche essere effetto dell'influenza
di una costellazione. Inoltre lo stesso frate Giovanni ci
disse che portava a regalare al Papa una bellissima cappella,
e per cappella intendeva il complesso degli indumenti
pontificali, che occorrono a celebrare la messa
nelle solennità. Disse pure a noi frate Giovanni, che,
per arrivare sino alla residenza del gran Signore dei
Tartari, aveva durato gran fatica, e aveva patito di fame,
di freddo, e di caldo. Disse finalmente che que' popoli
si chiamano Tattari, non Tartari; che mangiano carne
di cavallo, e bevono latte di asina; che vide colà gente
d'ogni nazione che è sotto il padiglione del cielo, eccetto
che di due; che non gli fu permesso presentarsi
all'udienza del gran Signore dei Tattari, se non vestito
di porpora; che fu accolto da lui e trattato onorificamente,
con gentilezza e cortesia; e che gli domandò quanti erano
i dominatori dell'Occidente. Al che rispose che due: cioè
il Papa e l'Imperatore, e che tutti gli altri ricevevano
i loro poteri da questi due. Poi volle sapere quale dei
due fosse il più potente. E frate Giovanni, detto che il
Papa, tirò fuori una lettera credenziale del Papa stesso,
e gliela diede. Dopo averla fatta leggere, disse che avrebbe
scritta anch'egli una lettera di risposta al Papa,
e la darebbe a lui da consegnare: come poi fece. Questo
frate Giovanni scrisse un grosso libro sui costumi dei
Tartari, e intorno a tante altre mirabili cose del mondo,
che co' proprii occhi aveva vedute. Ed, ogni volta che
gli gravava riparlare delle costumanze dei Tartari, faceva
leggere quel libro, come molte volte ho udito io e
veduto. E quando gli uditori ne restavano meravigliati,
<span class="pagenum" id="Page_113">[113]</span>
o non intendevano, esso faceva l'esposizione e la spiegazione
d'ogni cosa non intesa, o poco creduta. Da quel
libro non trassi copia di nulla, tranne che della lettera
suaccennata, perchè io non aveva tempo di scrivere. E
la lettera era del tenore seguente:
</p>

<div class="blockquote">
<p class="center">
<b>Lettera del Signore dei Tattari a Papa Innocenzo IV.</b>
</p>

<p>
<i>La Fortezza di Dio, l'Imperatore di tutti gli uomini
manda al Gran Papa questa lettera autentica
e vera. Tenuto consiglio intorno al modo di aver pace
con Noi, Tu Papa, e Voi tutti, o Cristiani, mandaste
a Noi un Vostro ambasciatore, siccome da lui stesso
sapemmo, e stava scritto nella Vostra lettera. Se dunque
desiderate vivere in pace con Noi, Tu, Papa, e
Voi tutti, Re e Monarchi, non tralasciate per nulla di
recarvi da Me, per definire i patti della pace, e allora
udirete la Nostra risposta, e nello stesso tempo conoscerete
la Nostra volontà. Tra l'altre cose la Tua
lettera dice che Noi dobbiamo ricevere il battesimo e
farci cristiani. A che con poche parole rispondiamo di
non intendere perchè dobbiamo abiurare la Nostra fede.
Ad un'altra cosa, che si legge nella Tua lettera, cioè
che Ti meravigli di tanta strage d'uomini specialmente
cristiani, e principalmente di Polacchi, di Moravi e
di Ungheresi, parimente rispondiamo di non intendere
neppur questo. Tuttavia perchè non paia che non si
voglia neppure parlare di questa accusa, per risposta
Ti diciamo che non obbedirono nè alla parola scritta
di Dio, nè agli ordini di Cuinis-Kan e Kan; che anzi,
consigliatisi in una numerosa assemblea, ne uccisero
i rappresentanti. Perciò Iddio comandò di sterminarli, e
li pose nelle Nostre mani. Altrimenti se ciò non avesse
comandato Iddio, che avrebbe potuto fare un uomo ad
un altro uomo? Ma Voi, uomini d'Occidente, Voi credete
<span class="pagenum" id="Page_114">[114]</span>
d'essere i soli cristiani e tenete in dispregio gli altri
Ma come mai potete conoscere a chi Iddio siasi degnato
di conferire la sua grazia? Noi adorando Dio, colla
fortezza di Dio sterminammo ogni terra dall'oriente
sino all'occidente, e se questa forza non ci venisse da
Dio, che mai avrebbero potuto fare gli uomini? Però
se Voi deponete le armi, e volete consegnare a Noi le
Vostre fortezze, Tu, o Papa, insieme con tutti i Re
del cristianesimo, affrettatevi di venire da Me, chè tratteremo
di pace; e allora conosceremo che effettivamente
volete pace con Noi. Se poi non darete ascolto nè alla
parola di Dio, nè alla Nostra lettera, nè ai Nostri
consigli, allora si mostrerà chiaro che con Noi volete
guerra. Che cosa sia per avvenire poi dopo, Noi non
lo sappiamo: Iddio solo lo sa. — Cuinis-Kan<a class="tag" id="tag100" href="#note100">[100]</a> primo
Imperatore — secondo Thaday-Kan — Terzo Tujuk-Kan(?)</i>
</p>
</div>

<p>
Nulla più era scritto nella lettera del signore dei Tattari
mandata al Papa. E qui si noti che questa infelice Italia
prima la invasero i Vandali, che vennero dall'Africa e
trassero seco prigioniero Paolino vescovo di Nola, di cui
parla ampiamente il beato Gregorio nel principio del 3º
libro <i>Dei dialoghi</i>. Secondi le piombarono sopra gli Unni,
il cui Re era Attila flagello di Dio, che venne nell'anno
medesimo del pontificato di Leone I. Papa, e distrusse
Acquileia, la prima città che incontrasse in Italia. E
tutta l'Italia e Roma avrebbe messo a sacco e a fuoco,
se Papa Leone non avesse osato corrergli contro, e coll'aiuto
della destra di Dio non avesse ottenuto di fiaccarne
l'orgoglio e ricacciarlo in Ungheria. Tale era Leone I,
il quale a giudizio dell'abbate Gioachimo, si rassomiglia
a Giosafatte Re di Giuda (Vedi libro <i>Delle Figure</i>, e il
libro <i>Delle Concordanze</i> di Gioachimo). Terzi a invadere
<span class="pagenum" id="Page_115">[115]</span>
e devastare l'Italia furono i Goti, de' quali parla in un
dialogo il beato Gregorio. E molti Re Goti regnarono in
Italia, tra' quali fu grandissimo Teodorico in Ravenna;
tanto che, quando insorgevano discordie per l'elezione
del Papa, sin da Roma si veniva a Ravenna per domandarne
a lui consiglio ed aiuto. Egli fece erigere a Ravenna
la chiesa dei Goti; e si vede ancor oggi in quella città
la torre del suo palazzo<a class="tag" id="tag101" href="#note101">[101]</a>. Fece fabbricare anche la
chiesa di S. Martino in cielo d'oro<a class="tag" id="tag102" href="#note102">[102]</a>, che ora si chiama
di S. Apollinare nuovo, perchè vi fu trasportato dalla
città di Chiassi<a class="tag" id="tag103" href="#note103">[103]</a> il corpo del ridetto Santo. Fondò
anche fuori di Ravenna la chiesa di S. Maria Rotonda,
che è coperta da una pietra di un sul pezzo. Ivi egli fu
sepolto in un'arca di porfido, che anche oggi si vede,
ma vuota, perchè il beato Gregorio Papa, quando andò
a Ravenna, fece levarne le ceneri e gettarle in una fogna.
E ciò fece fare per quattro ragioni: 1º perchè sebbene
quegli fosse cristiano, era però Ariano; 2º perchè condannò
a morire tre grandi uomini, cioè Boezio, Simmaco e Giovanni
Papa...... 4º perchè fu sepolto dai demonii in un'urna
di colore del fuoco, come dice il beato Gregorio nel quarto
libro dei dialoghi. Quarti a saccheggiare e disertare l'Italia
furono i Longobardi, de' quali parla Paolo istoriografo
nel primo libro della loro istoria: «Spesso innumerevoli
torme di schiavi condotti via dalla Germania sono or quà
<span class="pagenum" id="Page_116">[116]</span>
or là dai popoli meridionali comprate a prezzo. Spesso
anche molta gente emigra da quella regione, perchè è
tanto prolifica da non poterli tutti alimentare, e quindi
innondano e disertano l'Asia, e specialmente la vicina
Europa. E ad ogni passo ne fanno testimonianza le smantellate
città dell'Illirio e della Gallia, principalmente
dell'infelice Italia, che ebbe a provare la ferocia di quasi
tutte quelle orde. Anche i Goti, i Vandali i Rugi, gli
Eruli, i Turcilingi ed altre barbariche genti sbucarono
dalla Germania. Parimenti dalla Germania derivano la
loro origine i Vinuli, o Longobardi, che poi regnarono
felicemente in Italia; però si assicura che furono diverse
le cause della loro emigrazione. Anche dall'isola che si
chiama Scandinavia ne vennero ad assalirci; della quale
isola ne parla anche Plinio il Giovane ne' libri <i>intorno
alla natura delle cose</i>.» Fin qui Paolo. Quinti
ed ultimi (e voglia il cielo che siano gli ultimi!) si preparano
a venire i Tattari, come racconta frate Giovanni
da Magione, il quale ha avuto famigliari colloquii col
gran Signore dei Tattari. Magione poi.....: e nella provincia
di Perugia. E si noti che queste vaghe voci d'invasioni
dei Tattari cominciarono a correre la prima volta a' tempi
di Papa Gregorio IX. Poi Papa Innocenzo IV mandò in
ambasciata al loro Imperatore frate Giovanni da Magione. — Finalmente
Papa Giovanni XXI di nuovo mandò a
loro un'ambasciata composta di sei frati Minori; due
della provincia di Bologna, de' quali uno era lettore, frate
Antonio da Parma, l'altro suo compagno e confidente,
frate Giovanni da S. Agata; due della provincia della
Marca d'Ancona, e due della provincia di Toscana, tutti
frati lettori, accompagnati da tre frati di confidenza.
Uno de' lettori della Toscana, che andò in Tattaria, fu
frate Gerardo da Prato, col quale io aveva coabitato nel
convento di Pisa, quando eravamo giovani. Questi era
fratello di frate Arlotto, che si dottorò a Parigi ed ebbe
<span class="pagenum" id="Page_117">[117]</span>
una cattedra. Ritornarono poi questi frati Minori dalla
Tattaria in buonissima salute, e dicevano meraviglie di
quel paese, come ho udito io co' miei orecchi. Quando
frate Giovanni da Magione, reduce dalla Tattaria, giunse
a Lione da Papa Innocenzo IV, e fece la relazione delle
sua missione, e presentò la lettera e i doni di quell'Imperatore,
il Papa gliene dimostrò la sua riconoscenza in
cinque modi: 1º lo trattò con molta cortesia, dolcezza e
famigliarità; 2º lo tenne presso di sè in Corte tre mesi,
(fino a che fu dai Parmigiani presa e distrutta la città
di Vittoria, e l'Imperatore Federico ne fu sloggiato e
cacciato in fuga) perocchè aveva sempre seco sei frati
Minori, e li volle avere fin che visse, come io ho visto
co' miei occhi; 3º il Papa commendò l'opera e la fedeltà
di lui, e gli disse; Sia tu benedetto, o figlio, da nostro
Signor Gesù Cristo e da me suo Vicario, perchè veggo
in te adempiuto il detto di Salomone ne' Proverbii 25.º
che dice: ecc.; 4º gli conferì l'Arcivescovado di Antivari,
secondo quel che dice Matteo 25º: ecc; 5º lo spedì di
nuovo come suo Legato presso Lodovico Re di Francia.
A che fare fosse poi inviato al Re di Francia, frate
Giovanni interrogatone non volle mai dirlo, ma è opinione
comune che la causa della sua legazione fosse la seguente.
Papa Innocenzo aveva deposto Federico dall'Impero, e i
Parmigiani s'erano ribellati all'Imperatore e per soprassello
l'avevano sconfitto e cacciato in fuga ignominiosa,
e gli avevano così rasa al suolo la città di Vittoria, che
esso aveva fatto costruire vicino a Parma, che non ne
restava traccia. E perciò era irritatissimo, e come orsa
che inferocisce al bosco se le sono rapiti i figli, fiammava
d'ira e di furore. E ridotto a fuggire si ritrasse a Cremona,
poi corse sopra Torricella<a class="tag" id="tag104" href="#note104">[104]</a>, e scorrazzava sul
<span class="pagenum" id="Page_118">[118]</span>
parmigiano, e faceva ogni maggior danno che poteva;
quel che non poteva, minacciava di farlo. E prima di
ritornare al suo regno ne fece di gravissimi, come diremo
tra breve, e come già narrammo in altra cronaca. Il Papa
dunque riconoscendo Federico come il terribile persecutore
della Chiesa, e pronto a seminare veleno ove potesse, e
temendo non poco per la propria persona, mandò pregando
il Re di Francia a differire la sua crociata in Terra Santa,
fino a che si riconoscesse che cosa finalmente avesse
Iddio decretato per Federico. Allegava anche che in
Italia scorrazzavano masnade d'uomini infedeli, perversi,
pessimi, pestiferi, rapinanti, nudi di tutto e oppressi dai
debiti, che, raggruppatisi intorno a Federico, lo seguivano
come loro principe, e portavano la devastazione sui beni
della Chiesa. Che si poteva dire di più? Ma pure il Papa
fece pregare invano, nè potè distogliere il Re dal proposito
di andar oltremare, essendo già pronti i crociati e
i denari per l'impresa. E mandò rispondendo che il
Papa abbandonasse Federico al giudizio di Dio, perchè
Dio solo può atterrare i superbi. Lodovico dunque Re
di Francia con animo saldo, proponimento irrevocabile,
e mente pronta e divota si disponeva al viaggio e a
soccorrere, quanto più presto potesse, Terra Santa. Quando
adunque vidi la prima volta frate Giovanni da Magione,
reduce dalla Tattaria, il dì successivo andò a Lione da
Papa Innocenzo, che lo aveva mandato, ed io mi posi in
viaggio per la Francia. E mi fermai a Briançon, che è
nella Sciampagna, poi a Troyes quindici giorni, ove
trovai molti mercanti Lombardi e Toscani; perocchè,
come anche a Provins, vi si fa una fiera che dura due
mesi. Troyes poi è la città natale di Papa Urbano IV, e
di maestro Pietro, prete, storiografo. Poscia mi recai a
Provins, ove soggiornai dal giorno di santa Lucia sino al
giorno della Purificazione. Il giorno della Purificazione
arrivai a Parigi, e vi stetti otto giorni, e vidi molte
<span class="pagenum" id="Page_119">[119]</span>
cose che mi piacquero. Dopo ne partii per fermarmi
nel convento di Sens, perchè i frati Francesi mi tenevano
volentieri in loro compagnia, essendo io giovane, pacifico,
vivace, e facile a lodare i fatti loro. E trovandomi io
nell'infermeria per infreddatura, alcuni frati Francesi
di quel convento corsero festosamente da me con una
lettera in mano e dissero: Ottime notizie da Parma; i
Parmigiani cacciarono l'Imperatore Federico dalla città
di Vittoria, lo costrinsero a precipitosa e vergognosa
fuga, distrussero la sua Vittoria dalle fondamenta, fecero
bottino di tutto il tesoro dell'Imperatore, appresero il
carroccio dei Cremonesi e lo tirarono in Parma; e questa
è una copia della lettera mandata in Lione al Papa dai
Parmigiani. E mi interrogavano a che serviva quel
carroccio. Ed io risposi che i Lombardi chiamano carroccio
quel carro, su cui in tempo di guerra innalzano
lo stendardo; e, se una città perde in battaglia il suo
carroccio, se lo reca ad onta tanto, quanto farebbero i
Francesi e il loro Re, se in battaglia fosse strappato loro
dalle mani l'orifiamma. Questa cosa suscitò nell'animo
loro sorpresa e maraviglia, ed esclamarono: Oh Dio!
quale mirabile parola abbiamo udito! Questa notizia mi
fece star subito meglio di salute. Ed in quel punto ecco
presentarsi frate Giovanni da Magione, reduce dal Re
di Francia, presso il quale l'aveva mandato il Papa in
missione. Ed aveva seco un libro da lui composto intorno
al paese e ai costumi e al carattere dei Tattari; e i
frati lo leggevano in sua presenza avidamente ed egli
spiegava e chiariva quelle cose, che s'incontravano
oscure, difficili ad intendersi e a credersi. Io fui commensale
di frate Giovanni tanto nella casa dei frati
Minori, che altrove più volte nelle abbazie e ne' principali
monasteri. Perocchè egli era spesso invitato a pranzi e
a cene, sia perchè Legato del Papa, sia perchè inviato
al Re di Francia, e perchè reduce dai Tattari, ed anche
<span class="pagenum" id="Page_120">[120]</span>
perchè era dell'Ordine de' Minori e tenuto in riputazione
di sant'uomo. E quando andai a Clugny, dissero a me
i monaci di quel paese: Dio volesse che i Papi avessero
mandato sempre Legati quale era quel frate Giovanni,
che tornò dalla Tattaria. Perocchè di questi Legati ve
me sono, che, se vi riescono, spogliano le Chiese, e portano
via tutto quello che possono. Ma frate Giovanni, quando
passò da qui, non volle accettar nulla, tranne quanto
panno occorreva per fare una tonaca al suo compagno.
E tu che leggi, sappi che quello di Clugny è un nobilissimo
monastero dei monaci neri di S. Benedetto in
Borgogna. In questo chiostro vi sono più Priori, e vi ha
tanto numero di stanze da potervi ospitare il Papa
co' suoi Cardinali e tutta la sua Corte, e contemporaneamente
l'Imperatore colla sua, senza disagio de' monaci;
chè non sarebbe perciò necessario che nessun frate dovesse
lasciare la sua cella, nè sopportare altro disturbo. E nota
che la Regola di S. Benedetto, quanto ai monaci neri,
è meglio osservata nelle provincie d'oltremonte, che in
Italia. Nota inoltre che l'Ordine di S. Benedetto, quanto
ai Monaci neri, ha quattro cospicui monasteri, uno in
Borgogna, a Clugny, uno in Allemagna, a S. Gallo<a class="tag" id="tag105" href="#note105">[105]</a>;
un altro in Lombardia nella diocesi di Mantova a S.
Benedetto di Polirone, dove è sepolta la Contessa Metilde
in un arca di marmo; finalmente il quarto, che è capo
di tutti, a Montecassino<a class="tag" id="tag106" href="#note106">[106]</a>. Dal convento di Sens poi,
ove io mi trovava quando la città di Vittoria fu presa
e distrutta dai Parmigiani e l'Imperatore ne fu cacciato
in vergognosa fuga, passai ad Auxerre, ed ivi fermai
mia stanza, perchè il ministro Provinciale di Francia mi
<span class="pagenum" id="Page_121">[121]</span>
aveva addetto specialmente a quel convento. Questa città
poi fu detta in latino <i>Altisiodorum</i>, quasi volesse significare
alta sede degli Dei, o alta stella, perchè molti vi
subirono il martirio. Qui evvi anche il monastero e il
corpo di S. Germano, Vescovo della città, che fu chiarissimo
astro di gloria, ed iride fulgida dipinta sulle nubi,
come ben sanno coloro che hanno letto la sua biografia.
Fu oriondo di Auxerre anche maestro Guglielmo, che
scrisse la <i>Somma</i>, poi compose un'altra <i>Somma</i>, intorno
agli uffici della Chiesa, ed io frequentai casa sua. Questo
maestro Guglielmo, come mi dicevano molti sacerdoti
della diocesi di Auxerre, disputava con molta grazia; e
quando sosteneva dispute a Parigi, nessuno lo superava,
poichè era logico stringentissimo, e dottissimo teologo.
Ma quando voleva predicare, non sapeva quello che si
dicesse; eppure nella sua <i>Somma</i> aveva saputo dare
molti e buoni avviamenti al comporre...... Esempio
dell'abbate Giovachino, che dice di aver ricevuto da Dio
la virtù d'intendere la Bibbia, e la conoscenza delle
cose future. Maestro Guglielmo di Auxerre adunque ebbe
la grazia di disputare, ma non quella di predicare al
popolo. Così ogni uomo ha suo dono da Dio, come p. e.
quel ciabattino, che nel paese de' Saraceni traslocò un
monte, e liberò i cristiani. Ricercalo in quel sermone di
frate Luca, che incomincia: <i>Aspettiamo il Salvatore........</i>
Cosa diversa è l'interpretazione de' sermoni. E nota che
l'interpretazione de' sermoni può essere di due maniere.
L'una è quella degli interpreti o traduttori, che trasportano
i libri da una in altra lingua, de' quali ho detto
quanto basta allorchè scrissi la storia dell'Imperatore
Adriano, essendosene offerta l'occasione, perchè a' tempi
di lui visse Aquila, che fu il primo che facesse traduzioni.
Di che cercane in una cronaca che comincia: <i>Ottaviano
Cesare Augusto:</i> ch'io compilai nel convento di Ferrara
l'anno che Lodovico Re di Francia fu fatto prigioniero
<span class="pagenum" id="Page_122">[122]</span>
oltremare dai Saraceni, cioè nel 1250; cronaca, che io,
spigolando da parecchie memorie scritte, condussi avanti
sino alla dominazione dei Longobardi. Dopo deposi la
penna, e la troncai lì, perchè io era tanto povero che
mi mancava sin la carta o la pergamena. Ed ora volge
l'anno 1284. Non tralasciai però di ritoccare altre cronache,
che, a mio giudicio, mi erano riuscite ben
composte, e procurai di migliorarle risecandone le superfluità,
riducendone a maggiore proprietà la dizione,
appurando i fatti, e levandone le contradizioni. Non
potei però purgare al tutto la dizione, perchè alcune
parole, che si scrivono, sono tanto radicate nell'uso, che
nessuno potrebbe cancellarle dall'animo del popolo, che
così le ha imparate. Delle quali potrei citare molti
esempi. Ma agli zotici ed ignoranti non vale alcun
esempio; perchè <i>chi ammaestra uno stolto fa come chi
volesse rimettere insieme un vaso di terra rotto</i>, Ecclesiastico
XXII. Perocchè <i>chi fa parole con uno che non
ascolta,</i> cioè che non intende, <i>fa come chi vuole svegliare
il dormiente dal suo letargo. Chi collo stolto ragiona
di sapienza, parla con uno che dorme, il quale in fine
del ragionamento dice: Chi è costui?</i> Perciò ad un
cotale, canzonandolo, si potrebbe dire: <i>Erla ke le farina(?)</i>
Ora ritorniamo ad Auxerre. Mi ricorda che,
quando io era nel convento di Cremona, l'anno in cui
Parma mia città nativa si ribellò al deposto Imperatore
Federico, frate Gabriele da Cremona dell'Ordine de' frati
Minori, che era un celebre lettore ed uomo di santissima
vita, disse a me che Auxerre aveva maggiore quantità
di vigne e di vino che Cremona e Parma e Reggio e
Modena insieme. All'udirlo rifuggì l'animo mio dal
prestarvi fede; non mi pareva credibile: Ma quando
poi fui di stanza ad Auxerre, mi persuasi che egli non
aveva esagerato, perchè quella diocesi comprende un
largo territorio, e i colli, i monti e le pianure sono tutti
<span class="pagenum" id="Page_123">[123]</span>
a viti. Essendo che i coloni di quel paese non seminano
grani, non mietono, nè colmano i granai, ma invece
mandano i loro vini a Parigi giù pel vicino fiume<a class="tag" id="tag107" href="#note107">[107]</a>,
che entra nella Senna, ove li vendono ad alto prezzo, e
ne ricavano quanto loro bisogna pel vitto e pel vestiario.
Ed io tre volte uscendo dalla città ho girato tutta la
Diocesi di Auxerre; una volta con un frate che andava
qua e là predicando, e fregiava della croce quelli che
erano per andare in Terra Santa al seguito del Re di
Francia. Un'altra volta con un altro frate, che predicò
nel Giovedì Santo ai monaci Cistercensi in un magnifico
monastero. E si fece pasqua in casa di una contessa,
che ci servì, cioè fece servire a tutti i commensali, dodici
pietanze; e se il conte suo marito fosse stato a casa,
l'imbandigione sarebbe stata più lauta. Questo frate mi
fece vedere il monastero di Pontigny, ove Papa Alessandro
III, che soggiornava a Sens, mandò con speciale raccomandazione
il beato Tomaso Arcivescovo di Cantorbery,
quando Re Artaldo lo espulse dall'Inghilterra. La terza
volta la visitai con frate Stefano, e vidi e imparai molte
cose degnissime di storia; ma per brevità le tralascio e
mi affretto a dirne altre. E sappi che nella provincia di
Francia, parlo per quel che ha attinenza coi frati Minori,
vi sono otto conventi, in quattro de' quali si beve birra,
negli altri quattro bevono vino. Sappi anche che sono
tre le regioni francesi che abbondano di vino, cioè la
Rochelle, Beaune<a class="tag" id="tag108" href="#note108">[108]</a>, ed Auxerre. Ad Auxerre però i vini
rossi sono poco pregiati, perchè non sono così buoni
come i vini rossi italiani. Perciò coltivano per lo più le
uve bianche e talora color d'oro, che danno un vino
aromatico, confortante e di squisito sapore, e chi ne beve
diventa allegro e franco; sicchè del vino d'Auxerre si
<span class="pagenum" id="Page_124">[124]</span>
può dire benissimo quel de' Proverbii 21.º ecc. ed è così
forte che, se lo lasci alcun tempo nel fiasco, trasuda. E
sappi finalmente che i Francesi usano dire con un lor
gioco di parole che il vino buono deve avere tre <i>t</i>, e
sette <i>f</i> il buonissimo. Perocchè dicono scherzando:
</p>

<div class="poem"><div class="stanza">
<p class="i01">El vin bon et bel sel dance</p>
<p class="i01">Forte et fer et fin et france</p>
<p class="i01">Froist et fras et fromijant</p>
</div></div>

<div class="poem"><div class="stanza">
<p class="i01">Buono e bello è 'l vin che grilla,</p>
<p class="i01">Bello e buon quel che si spilla</p>
<p class="i01">Forte, fin, fresco, frizzante,</p>
<p class="i01">Fiero, fervido, fragrante.</p>
</div></div>

<p>
E Maestro Morando, che insegnò grammatica a Padova,
fece, a seconda del suo gusto, il panegirico del vino
cantando:
</p>

<div class="poem"><div class="stanza">
<p class="i01">Vinum dulce gloriosum</p>
<p class="i01">Pingue facit et carnosum</p>
<p class="i03">    Atque pectas aperit.</p>
<p class="i01">Et maturum gustu plenum</p>
<p class="i01">Valde nobis est amoenum</p>
<p class="i03">    Quia sensus acuit.</p>
<p class="i01">Vinum forte vinum purum</p>
<p class="i01">Reddit hominem securum</p>
<p class="i03">    Et depellit frigora.</p>
<p class="i01">Sed acerbum linguas mordet,</p>
<p class="i01">Intestina cuncta sordet,</p>
<p class="i03">    Corrumpendo corpora.</p>
<p class="i01">Vinum vero quod est glaucum</p>
<p class="i01">Potatorem facit raucum</p>
<p class="i03">    Et frequenter mingere.</p>
<p class="i01">Vinum vero turbolentum</p>
<p class="i01">Solet dare corpus lentum</p>
<p class="i03">    Et colorem tingere.</p>
<p class="i01">Vinum rubeum subtile</p>
<p class="i01">Non est reputandum vile</p>
<p class="i03">    Nam colorem generat.</p>
<p class="i01">Auro simile citrinum</p>
<p class="i01">Valde fovet intestinum</p>
<p class="i03">    Et languores suffocat.</p>
</div></div>

<div class="poem"><div class="stanza">
<p class="i01">Il vin dolce, onor del mondo,</p>
<p class="i01">Mi fa tondo, rubicondo,</p>
<p class="i03">    E cuor contento.</p>
<p class="i01">Quel severo a gusto piano</p>
<p class="i01">Fa sereno, rende ameno,</p>
<p class="i03">    E dà talento.</p>
<p class="i01">Un vin forte, un vino puro</p>
<p class="i01">Fa sicuro, imperituro,</p>
<p class="i03">    E 'l sen m'avvampa.</p>
<p class="i01">Ne corrode quell'agresto,</p>
<p class="i01">N'è molesto, greve, infesto,</p>
<p class="i03">    E non si campa.</p>
<p class="i01">Chi 'l vin beve verde mare</p>
<p class="i01">A me pare gracidare,</p>
<p class="i03">    E piscia ognora.</p>
<p class="i01">Quel pisciancio turbolento</p>
<p class="i01">Rende lento, sonnolento</p>
<p class="i03">    E ne scolora.</p>
<p class="i01">Il rubino non è vile,</p>
<p class="i01">È sottile, è gentile</p>
<p class="i03">    E fa bel sangue.</p>
<p class="i01">Quello poi ch'al sol s'indora</p>
<p class="i01">Fiero incuora, fier ristora</p>
<p class="i03">    L'uomo che langue.</p>
</div></div>

<p>
I Francesi per tanto sono avidi del buon vino. Nè è da
meravigliare, perchè il vino <i>rallegra Dio e gli uomini</i>,
è detto nel 21º dei Giudici........ Senza punto esagerare i
<span class="pagenum" id="Page_125">[125]</span>
Francesi e gli Inglesi vanno pazzi per vuotar calici.
Quindi è che i Francesi patiscono flussione d'occhi, e il
troppo bere fa loro gli occhi arrovesciati, rossi, cisposi
e scerpellati. E la mattina per tempissimo, snebbiata la
mente dai fumi del vino, con quegli occhi siffatti vanno
da un sacerdote, che abbia detto messa, e lo pregano di
far cadere sui loro occhi stille di quell'acqua, che gli
ha servito per il <i>lavabo</i>. Ai quali diceva a Provins frate
Bartolomeo Guiscolo da Parma, come ho udito io stesso
più volte: <i>Alè ke maletta ve don Dè; metti del aighe
in les vin, non in les ocli: Andate che Dio vi mandi
alla malora; mettete acqua nel vino, non negli occhi.</i>
Anche gli Inglesi sono avidi di quei vini di Francia, e
ne tracannano a iosa. Perocchè uno prende una coppa,
e la ingolla tutta, poi dice: <i>Ge bui; a vu.</i> Che è come
dire; Berrete anche voi quanto berrò io; e se n'ha molto
per male se l'altro fa diversamente da quello ch'egli
insegnò colla parola e suggellò coll'esempio. Ma così
operando si contravviene a quello che dice la Sacra
Scrittura nel libro 1º di Ester, ecc. Però bisogna perdonarlo
agli Inglesi se nuotano nel buon vino, quando possono,
perchè a casa loro di vino ne hanno poco. Sono
meno scusabili i Francesi, che ne abbondano, se per
iscusa non tengasi la sentenza: <i>È difficile abbandonare
le cose a cui siamo avvezzi.</i> Nota che in una poesia si
legge:
</p>

<div class="poem"><div class="stanza">
<p class="i01">Det vobis piscem Normandia terra marinum;</p>
<p class="i01">Anglia frumentum, lac Scotia, Francia vinum;</p>
<p class="i01">Silva feras, aer volucres, armenta butirum;</p>
<p class="i01">Hortus delitias, nemus umbra, stagna papyrum.</p>
</div></div>

<div class="poem"><div class="stanza">
<p class="i01">Tutto per voi feconda e vi matura</p>
<p class="i01">Il chimico fornel della natura.</p>
<p class="i01">Il mar di Normandia vi pesca il pesce;</p>
<p class="i01">L'Inghilterra per voi le spiche cresce;</p>
<p class="i01">Pingue la Scozia il latte a voi distilla;</p>
<p class="i01">Ricca la Francia a fiumi il vin vi spilla;</p>
<p class="i01">Moltiplica la preda a' vostri strali</p>
<p class="i01">Quanto la selva ormeggia o va sull'ali;</p>
<p class="i01">L'orto frutta vi fa, l'ovil butiro,</p>
<p class="i01">Lo stagno e 'l bosco danno ombra e papiro.</p>
</div></div>

<p>
<span class="pagenum" id="Page_126">[126]</span>
</p>

<p>
..... E qui è da notare che in certi mesi la parte del
giorno illuminata dal sole è più lunga in Francia che
in Italia, come sarebbe nel mese di maggio; e nell'inverno
è più breve, e n'ho fatto io l'esperienza in persona. Ritorniamo
ora sulla nostra via, e continuiamo a parlare
del Re di Francia.
</p>

<h2 class="anni" id="a1248">a. 1248</h2>

<p>
L'anno dunque 1248, poco dopo la Pentecoste, da Auxerre
passai al convento di Sens, perchè quivi si doveva
adunare il capitolo provinciale a discutere gli interessi
dell'Amministrazione della provincia di Francia, e
stava anche per arrivare Lodovico Re de' Francesi. Adunatosi
pertanto il capitolo, il ministro della provincia di
Francia coi definitori si avvicinò al cospetto di frate
Giovanni da Parma ministro Generale, che era in quel
convento; e disse: Padre, noi abbiamo esaminati ed approvati
quaranta frati venuti al capitolo per ottenere la
facoltà di predicare, e l'abbiamo loro conferita, e li
abbiamo rinviati ai loro conventi, perchè questo nostro,
ove si tiene il capitolo, non risenta disagio da troppa
agglomerazione di frati. E il ministro Generale rispose
loro che avevano operato male, senza conoscere la Regola,
che prescrive non potersi conferire la facoltà di
predicare dai ministri provinciali quand'è presente il
ministro Generale. «E aggiunse: L'esame fatto l'approvo;
ma comando che siano richiamati, e ricevano da me la
chiesta facoltà a norma della nostra Regola. Così fu
fatto» e si fermarono poi a Sens finchè fu terminato il
capitolo. Partito il Re di Francia da Parigi per onorare
il capitolo di sua presenza, quando si seppe che era poco
lunge dal convento, uscirono tutti i frati Minori ad incontrarlo,
e fare a lui onorifico ricevimento. E frate Rigaldo
dell'Ordine de' Minori, maestro cattedrato a Parigi,
e Arcivescovo di Rouen, vestito pontificalmente uscì dal
convento, ed in fretta andava incontro al Re interrogando
ad alta voce: Ov'è il Re? Ov'è il Re? Ed io gli tenea
<span class="pagenum" id="Page_127">[127]</span>
dietro, perchè solo e smarrito errava colla mitra in capo
e il pastorale in mano. Aveva egli perduto tempo nell'appararsi,
sicchè gli altri frati erano già usciti e stavano
allineati a destra e a sinistra sui ciglioni della
strada colle spalle volte alla città, volendo vedere il primo
spuntare del corteggio reale. Ed io vidi spettacolo che
mi fece vivissimamente meravigliare, e meco stesso andava
ragionando: Ho pur letto non una, nè due volte
sole, che i Galli Senoni furono un popolo nobile e potente,
e che, capitanati da Re Brenno, entrarono di forza
in Roma; ma veramente ora le loro donne, per la più
parte, somigliano a tante fantesche. E sì che se il Re
di Francia passasse per Pisa e per Bologna tutto il fiore
delle nostre matrone gli correrebbe incontro. Ma in quel
punto mi tornò a mente d'aver udito dire d'un uso dei
Francesi, e lo riconobbi vero. Ed è che in Francia i
cavalieri e le loro nobili dame abitano le castella delle loro
ville; in città soggiorna soltanto la borghesia. Il Re poi era
mingherlino, gracile, macilente, e di statura in proporzione
troppo alta, di volto angelico e raggiante di grazia.
E veniva alla chiesa de' frati Minori non in pompa reale,
non a cavallo, ma a piedi, ed in abito da pellegrino, col
bordone e la bisaccia al collo, che dava decoro agli omeri
reali; e colla stessa umiltà e conforme vestiario lo seguivano
i suoi tre fratelli germani: primo de' quali era
Roberto, e l'ultimo si chiamava Carlo, che fece poi
meravigliose prodezze degnissime di storia. Il Re non si
prendeva cura del corteo de' nobili, ma piuttosto delle
orazioni e de' voti de' poveri; ed era di fatto più monaco
nelle divozioni, che soldato nell'armi. Entrato pertanto nella
chiesa de' frati, e fatta una devotissima genuflessione,
pregò davanti all'altare. E mentre usciva di chiesa,
giunto sulla soglia della porta, io mi gli trovai vicino.
Quand'ecco gli fu offerto, e, per mezzo del tesoriere della
chiesa di Sens, presentato un grosso luccio ancor vivo
<span class="pagenum" id="Page_128">[128]</span>
in acqua, dentro una conca d'abete, che i Toscani chiamano
bigoncio, e che serve loro per bagni e per lavacro ai
fanciulli, che sono ancora in culla. Per vero in Francia
il luccio è un pesce, che si paga caro e si giudica squisito.
Il Re ringraziò il donatore e il presentatore del dono;
poi disse ad alta voce, da tutti intesa, che nessuno entrerebbe
nell'aula capitolare, tranne i cavalieri e i frati, ai
quali voleva parlare nell'adunanza. Radunato il capitolo,
il Re cominciò a fare la sua confessione, a raccomandare
a Dio sè stesso, i suoi fratelli, la Regina sua madre, tutto
il suo seguito, e inginocchiatosi divotissimamente invocò
le orazioni ed i suffragi de' frati. E alcuni frati francesi
che mi stavano a fianco, ammirando tanta pietà e divozione,
piangevano dirottamente di consolazione. Dopo il Re,
sorse a parlare il Cardinale della Corte romana, Oddone,
che era stato una volta gran Cancelliere di Parigi, e
voleva andare col Re in Terra Santa, e in poche parole
si sbrigò. Terzo a parlare s'alzò frate Giovanni da Parma,
ministro Generale, a cui per ufficio toccava rispondere,
e disse: L'ecclesiastico 32º dice: <i>Parla tu con eletto
discorso, tu che in grado avanzi gli altri, poichè a te
spetta la prima parola.</i> Il Re, padre e benefattore, che
si degnò di parlare affabilmente ad un'adunanza di poveri,
venne in mezzo a noi umile e benigno. E come ben
conveniva parlò primo tra noi; nè ci domandò oro, nè
argento, di cui, la Dio mercè, il suo tesoro abbonda; ma
desidera vivamente le nostre orazioni ed i nostri suffragi
per uno scopo che è lodevolissimo. Di fatto il Re nostro
imprese questo pellegrinaggio e questa crociata a gloria
di nostro Signor Gesù Cristo, a soccorso di Terra Santa,
a sterminio de' nemici della fede e della croce di Cristo,
ad onore di tutta la Chiesa Cattolica e di tutto il Cristianesimo,
a salute dell'anima sua e di tutti coloro che seco lui
vanno oltremare. Laonde, sia perchè fu il nostro principale
benefattore e sostenitore non solo a Parigi, ma eziandio
<span class="pagenum" id="Page_129">[129]</span>
in tutto il suo regno; sia perchè volle degnarsi di venire
tra noi tanto umilmente e con tanto nobile corteo, e
chiede a noi di pregare per un santo fine, è doveroso e
conveniente che noi ricambiamo a lui, almeno per quanto
possiamo, i segnalati benefici, e l'alto onore che abbiamo
ricevuto. E siccome i frati Francesi sono lieti e prontissimi
di fare tutto il possibile a questo scopo, anzi sono d'animo
disposti a più di quello ch'io sapessi decretare, perciò
non impongo loro comandamenti di sorta. Avendo però
io incominciato a visitare tutti i conventi dell'Ordine,
mi sono proposto nell'animo di prescrivere a ciascun
sacerdote di celebrare quattro messe pel Re e pel suo
corteggio: Una dello Spirito Santo; un'altra della Croce;
la terza della beata Vergine; la quarta della Trinità. E
se fatalmente accadesse che il Figlio di Dio lo richiamasse
al seno del Padre eterno, altri più fervidi suffragi
aggiungeranno i frati. E se per parte mia non ho abbastanza
soddisfatto al desiderio del re, il Re comandi;
chè tra noi non manca chi obbedisca; può solo mancare
chi comandi. Udite il Re queste parole, ringraziò il
ministro Generale, ed accolse con tanto gradimento quelle
disposizioni che le volle scritte in una lettera autografa
del Generale stesso e autenticate col suo sigillo. Così fu
fatto. E le spese di quel dì le fece il Re e pranzò coi
frati in refettorio. Al pranzo intervennero i tre fratelli,
del Re, il Cardinale della Corte romana, il ministro
Generale dell'Ordine de' Minori, frate Rigaldo Arcivescovo
di Rouen, il ministro Provinciale di Francia, i
Custodi, i Definitori, i frati di fiducia, tutti quelli che
erano ammessi al capitolo, e i frati nostri ospiti, che
chiamiamo forestieri. Riconoscendo pertanto il ministro
Generale la nobiltà e dignità del reale corteggio, cioè
tre Conti, il Cardinale Legato della Chiesa romana e
Arcivescovo di Rouen, non volle arrogarsi gli onori di
preminenza dovuti alla sua dignità, quantunque il Re
<span class="pagenum" id="Page_130">[130]</span>
lo invitasse a sedergli a fianco; ma volle piuttosto dimostrare
col fatto quella cortesia e quella umiltà, che il
Signore predicò colla parola e coll'esempio; e prese
posto alla mensa de' poveri, la quale dalla sua presenza
acquistò splendore, e tutti ne restarono edificati, e ne
ebbero buon insegnamento. E in quel dì il Re fece quel
che insegna la Sacra scrittura, Ecclesiastico IV; <i>Renditi
affabile nella conversazione de' poveri.</i> La prima imbandigione
servita in quel dì a mensa furono le ciliegie;
poi pane bianchissimo, e vino abbondante e di qualità
veramente degna della magnificenza reale. E, secondo
l'usanza de' Francesi, eranvi molti che invitavano, in
modo da costringere a bere, anche chi non voleva. Poi si
portarono innanzi le fave fresche cotte nel latte, pesci,
granchi, pasticci d'anguille, riso con latte di mandorle
e polvere di cinamomo, anguille rosolate con squisitissima
salsa, torte giuncate e frutta in abbondanza e bellissima.
Ed ogni cosa fu servita con molto garbo, e molta compitezza.
Il dì successivo poi il Re intraprese il suo viaggio;
ed io, chiuso il capitolo, lo seguii, poichè io aveva ricevuta
dal ministro Generale l'obbedienza di andare a
dimorare nella Provenza. E mi riescì agevole trovarmi
dove era il Re, perchè spesso egli deviava dalla strada diretta
per andare ai romitaggi dei frati Minori e di altri
religiosi, di quà di là vagando a destra a sinistra, per
raccomandarsi alle loro orazioni. E così andò facendo
sinchè giunto al mare s'imbarcò per Terra Santa. E
facendo io una visita ai frati di Auxerre al cui convento
io aveva appartenuto, un dì mi recai a Vezellay<a class="tag" id="tag109" href="#note109">[109]</a>,
nobile castello della Borgogna, ove in quei tempi si credeva
che vi fosse il corpo della Maddalena. L'indomani era domenica.
E la mattina per tempissimo il Re si recò al convento
de' frati per raccomandarsi alle loro preghiere, ed aveva
<span class="pagenum" id="Page_131">[131]</span>
lasciato il suo corteo nel castello, che era vicino al convento.
Condusse seco soltanto i suoi tre fratelli ed alcuni
staffieri a custodire i cavalli; e fatta una reverente genuflessione
davanti all'altare, i frati teneano gli occhi
volti agli scanni su' quali sedere; ma il Re sedette in
terra e nella polvere, come ho visto io co' miei occhi,
perocchè quella chiesa non aveva un piano lastricato. E
ne chiamò presso di sè dicendo: Avvicinatevi a me, frati
miei carissimi, e ascoltate le mie parole. Allora facemmo
corona intorno a lui, e come lui sedemmo in terra, e fecero
altrettanto i suoi tre fratelli germani. E si raccomandò
ai frati, invocò le loro orazioni e li pregò de' loro
suffragi. All'uscire di chiesa gli fu detto che suo fratello
Carlo pregava ancora con fervore, e il Re se ne compiacque,
e, per aspettarlo, non montò a cavallo; e gli altri
due fratelli in sua compagnia parimente aspettavano
fuori della porta della chiesa col Re. Carlo era il fratello
minore, Conte di Provenza, marito d'una sorella della
Regina; e faceva molte genuflessioni davanti ad un altare
che era su un fianco della chiesa vicino alla porta. Ed
io mi trovava in un punto da poter osservare tanto Carlo
che pregava fervidamente, quanto il Re che fuori aspettava
pazientemente; e ne rimasi molto edificato. Dopo
continuò il Re la sua via, e dato sesto alle sue cose, si
affrettò al naviglio, che era pronto. Io poi andai a Lione,
ove trovai ancora Papa Innocenzo IV co' suoi Cardinali.
In seguito discesi sino ad Arles, distante cinque miglia
dal mare, ed era la festa del beato Pietro Apostolo. In
que' giorni arrivò a quel convento anche frate Raimondo
ministro della Provenza, che poi fu fatto Vescovo, e mi
ricevette onorificamente, ed era con lui il lettore di Mompellier.
Di lì passai per mare a Marsiglia, e da Marsiglia
andai a Jeres<a class="tag" id="tag110" href="#note110">[110]</a> per fare visita a frate Ugo da Digne<a class="tag" id="tag111" href="#note111">[111]</a>
<span class="pagenum" id="Page_132">[132]</span>
o da Bariols<a class="tag" id="tag112" href="#note112">[112]</a>, cui i Lombardi chiamano frate Ugo da
Mompellier. Egli era uno de' più illustri chierici del
mondo, predicatore affascinante, gradito dal clero e dal
popolo, forte a disputare e pronto a discutere di ogni
cosa. Tutti gli avversarii inviluppava, e, stringendo gli
argomenti, conchiudeva in proprio senso; aveva parola
facondissima, e voce sonante come di tromba, o di tuono,
o di gonfio torrente in cascata: non mai indietreggiava,
non mai s'intricava, era sempre pronto a rispondere a
tutto. Erano come il sole fiammeggianti le sue parole,
se parlava della corte celeste e della gloria del paradiso,
erano terribili, se discorreva delle pene infernali. Nativo
della Provenza, aveva statura mediocre, e tinta bruna,
ma non era brutto. Era uomo acceso in sommo grado
delle cose spirituali, sicchè ti pareva di vedere e di ascoltare
un altro Paolo, un secondo Eliseo; ed ognuno
sentivasi il tremito quando predicava. Ed ecco le parole
che ardiva pronunciare al cospetto del Papa o de' Cardinali
in concistoro, nè solo a Lione, ma anche molto
prima quando la Corte pontificia era a Roma: «.....
Papa Innocenzo IV, vi ha dato il cappello rosso affinchè,
come ragion vuole, abbiate una distinzione tra gli altri
cappellani. Ma in passato non eravate chiamati Cardinali,
sibbene diaconi della Corte romana, e i preti si ritenevano
vostri pari, e vostri predecessori..... Frate Ugo
era solito dire che aveva quattro amici, ch'egli amava
sopra tutti gli altri; primo de' quali era frate Giovanni
da Parma ministro Generale (ed era naturale, perchè
furono ambedue illustri chierici, cultori dello spirito, e
caldissimi Gioachimiti); e per l'amicizia di frate Giovanni
da Parma, e poi, perchè s'accorse ch'io aveva
fede nella dottrina di Gioachimo Abbate dell'Ordine che
<span class="pagenum" id="Page_133">[133]</span>
è a Flora,<a class="tag" id="tag113" href="#note113">[113]</a> ebbe anche per me molta deferenza ed
intrinsichezza. Il secondo amico era l'Arcivescovo di
Vienna<a class="tag" id="tag114" href="#note114">[114]</a>, uomo santo, letterato, onesto, che amava assai
l'Ordine del beato Francesco. Perciò in servigio dei frati
Minori fece costruire un ponte di pietra sul Rodano,
perchè aveva dato nella sua diocesi un convento da abitare
ai frati, che stavano al di là del fiume. E trovandomi
io una volta a Vienna, venne da Lione, per confessare
e predicare, frate Guglielmo dell'Ordine dei
Predicatori, autore della <i>Somma dei vizii e delle virtù;</i>
ed ospitò presso i frati Minori, perchè i Predicatori in
quella città non avevano convento. E piacque al Guardiano
ch'io gli fossi compagno, e ci trattammo con reciproca
famigliarità, perchè era uomo umile e cortese,
sebbene di piccola statura<a class="tag" id="tag115" href="#note115">[115]</a>. Io gli domandai com'era
che i frati Predicatori non avessero convento a Vienna;
ed egli rispose che, piuttosto che due o tre conventi,
amavano averne uno solo, ma buono, a Lione. E pregato
da me di predicare ai frati nell'imminente giorno della
Annunciazione della beata Vergine, perchè io desiderava
vivamente di udirlo, avendo egli oltre la <i>Somma</i> scritto
anche un trattato <i>De' Sermoni</i>, rispose che volentieri,
purchè lo invitasse il Guardiano. E lo invitò, e fece una
bellissima orazione intorno all'Annunziazione della beata
Vergine, il cui tema, od esordio era: <i>Missus est Angelus:
È stato inviato un Angelo.</i> Un altro giorno, mentre
<span class="pagenum" id="Page_134">[134]</span>
io soggiornava ancora a Vienna, giunse frate Guglielmo
Britto dell'Ordine de' Minori, autore del libro <i>Della
memoria</i>, e per piccolezza di statura si assomigliava
all'altro Guglielmo, di cui ho fatto menzione più su,
ma non in quanto al carattere, che pareva più impaziente
e impastato di furia, come di solito i piccoli. D'onde
quel detto:
</p>

<div class="poem"><div class="stanza">
<p class="i01">Vix humilis parvus. Vix longus cum ratione.</p>
<p class="i01">Vix reperitur homo ruffus sine proditione.</p>
</div></div>

<div class="poem"><div class="stanza">
<p class="i01">L'uom piccino di statura</p>
<p class="i03">    È superbo di natura.</p>
<p class="i01">L'uomo lungo di persona</p>
<p class="i03">    Egli è raro se ragiona.</p>
<p class="i01">Chi di rosso ha tinto il pelo</p>
<p class="i03">    Tradirà la terra e il cielo.</p>
</div></div>

<p>
Nel convento di Lione io l'ho udito aver la prontezza
di fare il correttore a tavola in presenza di frate Giovanni
ministro Generale e di Papa Innocenzo IV; e allora
non aveva ancora composto quel suo libro, che da lui
s'intitola. Il terzo amico poi che diceva d'avere frate
Ugo era Roberto Grossatesta vescovo di Lincoln, uno dei
più eminenti chierici del mondo. Questi, dopo che li aveva
già volgarizzati Borgondione giudice Pisano, tradusse di
nuovo il Damasceno ed i testamenti dei dodici patriarchi,
e molte altre opere. Il quarto amico di Ugo era frate
Adamo da Marisco<a class="tag" id="tag116" href="#note116">[116]</a> dell'Ordine dei Minori, uno dei
più illustri chierici del mondo. Fu chiarissimo in Inghilterra
e scrisse di molte cose, come quello di Lincoln.<a class="tag" id="tag117" href="#note117">[117]</a>
Ambedue Inglesi, e, compagni in vita, furono ambedue
sepolti nella chiesa episcopale. Terzo compagno di questi
due fu maestro Alessandro dell'Ordine de' frati Minori
<span class="pagenum" id="Page_135">[135]</span>
Inglese, e maestro con cattedra a Parigi, che compose
molte opere, e, come dicevano quelli che lo conoscevano
a fondo, non ebbe al suo tempo uno pari a lui sulla
terra. Io ricordo che, quando io era ancor giovane ed
abitava nel convento di Siena in Toscana, frate Ugo che
era di ritorno dalla Corte romana, parlò mirabilmente
intorno alla gloria del paradiso e al disprezzo del mondo
al cospetto de' frati Minori e Predicatori, che erano accorsi
ad ascoltarlo; e di qualunque cosa fosse interrogato,
subito, senza por tempo in mezzo, aveva in pronto la
risposta. E chi l'udiva si meravigliava di tanta sapienza
e prontezza. Trovandosi egli a Pistoja nel tempo in cui
era imminente la convocazione di un concilio a Lucca
nel giorno delle Ceneri, nè avendo i frati di Lucca chi
predicasse, ricorsero a frate Ugo pregandolo di favorirli
in quella ricorrenza. Egli lo promise e attenne. Arrivò
pertanto a Lucca per la via di Pescia appunto in quel
momento, in cui doveva egli andare alla chiesa episcopale.
E tutta radunanza gli andò incontro per accompagnarlo,
per fargli onore, e per desiderio di ascoltarlo.
Ma vedendo que' frati fuori di porta, meravigliato disse:
Ah! Dio dove vanno costoro? E dettogli che i frati gli
facevano quel ricevimento per onorarlo, e perchè desideravano
di udirlo, rispose: Non pretendo tanto onore,
perchè non sono Papa; se poi vogliono udirmi, vengano
quando io sarò alla chiesa. Ora io anderò avanti con un
compagno solo, chè non voglio trovarmi in mezzo a tanta
caterva di gente. E, quando giunse alla chiesa, li trovò
tutti raccolti e pronti ad udirlo. Sermocinò adunque frate
Ugo, e disse tante mirabili cose e tanto mirabilmente
ad edificazione e consolazione del clero, che tutti rimasero
stupefatti della sua graziosa e calda orazione. Ed i
chierici della diocesi di Lucca sino a molti anni dopo
hanno sempre ripetuto di non aver mai udito uomo parlare
tanto eloquentemente. Perocchè altri oratori avevano
<span class="pagenum" id="Page_136">[136]</span>
declamato il loro sermone come un salmo che avessero
imparato a memoria. E per lungo tempo suonarono le
lodi di frate Ugo e della sua predica, e, in grazia di lui,
crebbe la buona opinione e la reverenza per tutto l'ordine
de' Minori. Io l'ho udito predicare un'altra volta
al popolo nella Provenza, vicino al Rodano, a Tarascon<a class="tag" id="tag118" href="#note118">[118]</a>,
e a quella predicazione vi fu immenso concorso di
nomini e donne di Tarascon e di Beaucaire<a class="tag" id="tag119" href="#note119">[119]</a>, che sono
due bellissimi castelli l'uno di fronte all'altro sulle due
opposte rive del Rodano. In ciascuno de' due castelli vi
è un convento di frati Minori. A quella predicazione vi
ebbe anche numerosa affluenza d'uomini e donne sin di
Avignone e di Arles. E parlò loro, come ho udito io coi miei
orecchi, non vuote ciancie, ma parole piene di utili insegnamenti,
che, per la dolcezza dell'animo e il calore e la forza
del convincimento che le inspirava, scendevano a toccare
il cuore. Egli era stimato come un profeta........ Sarebbe
ridicolo assai ch'io non volessi credere che altri non sia
Vescovo, o Papa, perchè nol sono io... Vi era anche alla
Corte del Conte di Provenza un maestro Rainero da Pisa,
che si spacciava per filosofo universale, e confondeva per
modo i notai, i medici, e i giudici della Corte che nessuno
poteva ivi più salvare la propria riputazione. Esposta
dunque a frate Ugo la loro inquietudine, lo pregarono
di andare in loro soccorso, e difenderli da quel
molesto avversario. Ai quali frate Ugo rispose: Fissate
col Conte un giorno per una disputa in palazzo, e insieme
col Conte vi si trovino cavalieri, cittadini cospicui,
giudici, notai e fisici; e disputate secolui, e il Conte
mandi in cerca di me; e mostrerò e proverò a quel
maestro ch'egli è un asino, e che il cielo è una padella.
<span class="pagenum" id="Page_137">[137]</span>
Tutto fu pronto; e lo inviluppò così, e così gli chiuse
la bocca, che si vergognò di essere nella Corte del Conte,
e, senza salutare alcuno, scappò via, nè osò più mai ivi
dimorare, non che presentarsi. Perocchè null'altro era che
un acuto sofista, e credeva di intricare tutti co' suoi sofismi.
Liberò pertanto frate Ugo da un soverchiatore
quei meschini che non avevano alcun aiuto, e perciò
baciavano mani e piedi al loro liberatore. E qui conviene
si noti che questo Conte di Provenza è chiamato
Raimondo di Berengario; ed era bell'uomo, benevolo ai
frati Minori, e padre della Regina d'Inghilterra e della
Regina di Francia, ed una terza sua figlia era moglie del
fratello del Re d'Inghilterra, ed una quarta era moglie di
Carlo fratello del Re di Francia, dalla quale ricevette la
Contea di Provenza. Nella Provenza poi vi è un castello
molto popolato tra Marsiglia e Ventimiglia, ossia
Nizza a mare, lungo la strada che mena a Genova, dove
si trovano aie per fare il sale, e quindi prende nome da
queste aie. Ivi abita gran numero d'uomini e di donne
che fanno penitenza nelle loro case in abito secolare,
e sono devoti assai ai frati Minori, e ascoltano volentieri
le loro prediche. I frati Predicatori, ivi non
hanno convento, perchè si dilettano e vogliono la consolazione
di stare soltanto in monasteri grandiosi, e non
ne' piccoli. In questo castello il più del tempo abitava
frate Ugo. Ivi erano molti notai e giudici, e medici e
letterati che ne' giorni di solennità avevano loro comvegno
alla cella di frate Ugo per udirlo parlare della
dottrina dell'Abbate Gioachimo, ed insegnare e spiegare
i misteri della Sacra Scrittura, e predire il futuro. Perocchè
era un tenacissimo Gioachimita, e possedeva tutti
i libri dell'Abbate Gioachimo. Ed anch'io una volta vi
intervenni per udire come frate Ugo esponeva quella
dottrina, di cui anche prima, quando io era a Pisa, aveva
udito già un'altra esposizione fatta da un Abbate dell'Ordine
<span class="pagenum" id="Page_138">[138]</span>
di Flora, che era un vecchietto e santo uomo, il quale
per timore che l'Imperatore desse alle fiamme il convento
ov'egli abitava, che era tra Lucca e Pisa, sulla strada
che va a Luni<a class="tag" id="tag120" href="#note120">[120]</a>, aveva collocato, come in luogo sicuro
nel convento di Pisa, tutti i libri pubblicati da Gioachimo,
e che egli possedeva. Poichè egli credeva che in Federico
a quel tempo si dovessero adempire tutti i misteri,
perchè era in discordia vivissima colla Chiesa. Anche
frate Rodolfo di Sassonia, lettore a Pisa, che era un
logico stringente, un insigne teologo ed un impareggiabile
disputatore, smesso lo studio della teologia per meditare
su que' libri dell'Abbate Gioachimo, che erano depositati
nel nostro convento, divenne passionatissimo Gioachimita.
Ed anche quando il Re di Francia era sulle mosse per
andare in Terra Santa, ed io mi trovava nel convento di
Provins<a class="tag" id="tag121" href="#note121">[121]</a>, erano ivi due frati, che professavano tutte
le dottrine di Gioachimo, e che con ogni loro potere
tentavano di farmele abbracciare. Uno era di Parma e
si chiamava frate Bartolomeo Guiscolo; uomo cortese,
dedito onninamente alle cose dello spirito, oratore eminente,
Gioachimita, e di parte imperiale. Fu una volta
guardiano del convento di Capua. In ogni sua cosa era
spigliatissimo; e morì in un capitolo generale convocato
a Roma. Da secolare insegnò grammatica; frate, scrisse,
miniò, insegnò e fece tante altre cose. In vita sua fece
prodigi, ed in morte operò miracoli ancor maggiori.
E di vero quando l'anima sua si sciolse dal corpo, i frati
che erano presenti, videro meraviglie da restarne stupefatti.
L'altro era Gherardino da Borgo S. Donnino<a class="tag" id="tag122" href="#note122">[122]</a>,
che fu allevato in Sicilia, e insegnava grammatica; giovane
<span class="pagenum" id="Page_139">[139]</span>
morigerato, onesto e buono, eccessivo soltanto nella
tenacità con cui seguiva irremovibilmente le opinioni e
gli insegnamenti di Gioachimo. Questi due mi sollecitavano
ad aver fede nelle scritture dell'Abbate Gioachimo, e
a studiarle, e ne possedevano l'esposizione su Geremia
ed altre opere. E stando appunto allora il Re di Francia
in fare i preparativi per andar oltremare con un esercito di
crociati, eglino lo motteggiavano e lo deridevano dicendo
che la impresa gli sarebbe andata male, come poi dimostrò
l'evento; e mi facevano vedere così star scritto nell'esposizione
di Gioachimo sopra Geremia, e perciò doversi
aspettare che s'adempisse. E, leggendosi per tutta la
Francia nella messa conventuale d'ogni dì il salmo: <i>Oh!
Dio le nazioni sono entrate nella tua eredità</i> ecc. eglino
parimente mettevano questa sentenza in beffa, e dicevano:
È necessità che si effettui ciò che dice la Scrittura, che
ha ne' Treni 3º: <i>Tu hai distesa una nuvola attorno a
te perchè l'orazione non passasse</i>; perocchè il Re di
Francia sarà fatto prigioniero, e i Francesi saranno
disfatti, e molti periranno di pestilenza. E perciò questi
due vennero in odio ai frati Francesi, i quali rispondevano
che queste cose si erano verificate nelle crociate precedenti.
Eravi anche contemporaneamente a noi nel convento
di Provins frate Maurizio lettore, bell'uomo, nobile e
letterato distinto, che da scolare aveva fatto studi a Parigi,
e da frate aveva fatto un corso di studi di otto anni.
Costui era del territorio di Provins, essendochè in Francia
i nobili dimorano nelle loro ville e castella, e i borghesi
nelle città. Provins poi è nobile castello della Sciampagna
distante da Parigi venticinque leghe. Questo frate
Maurizio adunque, che da poco era diventato mio amico,
m'andava dicendo: Frate Salimbene, non aggiustar fede
a questi Gioachimiti, perchè essi turbano la coscienza
dei loro confratelli colle loro dottrine; piuttosto aiutami
a scrivere, ch'io voglio provarmi a fare un buon libro
<span class="pagenum" id="Page_140">[140]</span>
di precetti che sia utile a predicare. Allora i Gioachimiti
si separarono spontaneamente; ed io andai ad Auxerre<a class="tag" id="tag123" href="#note123">[123]</a>;
frate Gherardino al convento di Sens<a class="tag" id="tag124" href="#note124">[124]</a>; frate
Ghirardino fu mandato a Parigi a studiare per missione
della provincia di Sicilia, alla quale era stato destinato.
A Parigi dunque studiò quattr'anni, e commise una
follia, componendo un libello, divulgandolo e distribuendolo
ai frati più ignoranti. Di questo libello parlerò di
nuovo, quando scriverò di Papa Alessandro 4º, che lo
proibì. E siccome per quel libello furono mossi rimproveri
all'Ordine sì a Parigi che altrove, il prenominato
Bartolomeo, che ne era l'autore, fu sospeso dall'ufficio
di lettore, di predicatore, di confessore e da ogni altra
incombenza che poteva legittimamente esercitare nell'Ordine.
E perchè non volle venire a rescipiscenza e
riconoscere la sua colpa, ma perdurò ostinato e procace
nella sua pertinacia e contumacia, i frati Minori lo misero
in prigione ai ceppi, e lo sostentavano del pane
della tribolazione e dell'acqua dell'angustia. Quel miserabile
neppur per questo volle rimuoversi dal proposito
della sua ostinazione, e morì piuttosto in carcere, e fu
privato dalla sepoltura ecclesiastica, sotterrato in un
angolo dell'Orto. Sappiano dunque tutti che nell'Ordine
de' frati Minori si applica il rigore della legge contro i
trasgressori della Regola; nè si deve imputare a tutto
l'Ordine la stoltizia di uno solo. L'anno poi 1248 trovandomi
a Ieres<a class="tag" id="tag125" href="#note125">[125]</a> con frate Ugo, ed accortosi egli ch'io
lo interrogava con viva passione intorno alle dottrine
dell'Abbate Gioachimo, e che avidamente io ne udiva
parlare, e ne aveva piacere, un dì mi disse: Ne sei tu
infatuato di queste dottrine, come altri che ne sono
<span class="pagenum" id="Page_141">[141]</span>
seguaci? E in realtà da molti sono stimate follie. Perocchè
quantunque l'Abbate Gioachimo fosse un sant'uomo,
tuttavia ha tre cose, nelle quali bisogna contrastargli.
Primo fu la proibizione del suo opuscolo, che pubblicò
contro il maestro Pietro Lombardo, nel quale lo chiamò
eretico e pazzo, come ho scritto in altra cronaca. All'Abbate
Gioachimo pareva che Pietro Lombardo ammettesse
la quaternità nella Trinità, dove dice: <i>Poichè è un tutt'insieme
il Padre, il Figlio e lo Spirito Santo, e
quell'insieme non è nè generante, nè generato, nè procedente.</i>
Onde l'Abbate Gioachimo deduce che Pietro
Lombardo trovava in Dio non solo una Trinità, ma una
quaternità, cioè tre persone distinte, e di più quella
essenza di tutte tre le persone unite, che quasi ne formavano
una quarta. Ma di questa quistione ne ho parlato
in un'altra cronaca più breve, come sta ne' Decretali,
nella quale notai anche otto punti, ne' quali il maestro Pietro
Lombardo nelle sue sentenze è caduto in errore. Guarda
nella cronaca «<i>Delle similitudini e degli esempi, dei simboli
e delle figure, e dei misteri del vecchio e del nuovo
testamento.</i>» Seconda cosa per cui non si doveva aggiustar
fede all'Abbate Gioachimo, fu la predizione delle tribolazioni
future.... La quale fu cagione che i Giudici uccidessero i
profeti. Perocchè gli uomini carnali non ascoltano volontieri
chi parla delle tribolazioni future. Ed è perciò che l'Abbate
Gioachimo quando tenne parola delle tribolazioni,
soggiunse: «Queste cose non le credono coloro a cui
l'ambizione ha ottuso il cuore; non vogliono che perisca
il regno del mondo quelli a cui rifugge l'animo dal
sopportare il giogo, che conduce al regno del cielo; nè
che finisca l'impero degli Egiziani, coloro che non si
affrattellano cogli abitatori di Gerusalemme.» Terza
cagione, per cui non si possono condividere tutte le
opinioni dell'Abbate Gioachimo, furono i suoi seguaci,
i quali vollero anticipare i termini da lui indicati. E di
<span class="pagenum" id="Page_142">[142]</span>
loro disse: Ho timore che mi accada quello per cui il
Patriarca Giacobbe si lamentava de' suoi figli, dicendo
Genesi 34º ecc. Nè l'Abbate Gioachimo fissò alcun termine
certo, quantunque a taluno paia che sì; ma accennò
soltanto più termini, dicendo: «Iddio può mostrare
ancora più chiaramente i suoi misteri; e lo vedranno
coloro che sopravviveranno a noi.» Quando poi vidi che
nella cella di frate Ugo si univano giudici e notai, fisici
e letterati per udirlo esporre le dottrine dell'Abbate
Gioachimo, mi ricorse alla memoria il fatto di Eliseo,
di cui si legge nel libro dei Re 6.º <i>Eliseo sedeva nella
sua casa, e i vecchi sedevano con lui</i>. In que' giorni
giunsero due Gioachimiti dal convento di Napoli; l'un
de' quali si chiamava frate Giovanni di Francia; l'altro
frate Giovannino Pigolino di Parma, cantore napoletano.
Eglino vennero a Jeres per vedere frate Ugo e udirlo
parlare di queste dottrine. Sopravvennero anche due frati
Predicatori reduci da un loro capitolo generale celebratosi
a Parigi, chiamati l'uno frate Pietro di Puglia,
lettore nel convento del loro Ordine a Napoli, uomo di
lettere ed oratore esimio, ed aspettava il momento di
imbarcarsi, perchè non avevano in quel paese un convento
del loro Ordine. A costui un dì dopo il pranzo
disse frate Giovannino cantore napoletano, che lo conosceva
davvicino: Frate Pietro, che ve ne pare della dottrina
dell'Abbate Gioachimo? A cui rispose: Mi curo
tanto di Gioachimo e della sua dottrina, come della
quinta ruota del carro. (Anche Gregorio in un'omelia
sopra Gioachimo al luogo che dice: <i>Vi saranno segnali
nel sole, nella luna e nelle stelle</i>, credette che fosse
imminente la fine del mondo, perchè al suo tempo erano
arrivati i Longobardi, e distruggevano ogni cosa). Andò
dunque subito frate Giovannino alla cella di frate Ugo,
e alla presenza del più volte nominato uditorio, gli disse:
È qui un certo frate Predicatore, che non crede nulla
<span class="pagenum" id="Page_143">[143]</span>
di questa vostra dottrina. A cui frate Ugo rispose: Che
importa a me se non crede? Disgrazia sua: Egli se ne
accorgerà quando la discussione aprirà l'intelletto a chi
ascolta: tuttavia chiamatelo a disputare con me, e vedremo
di che dubiti. Invitato adunque andò, ma a
malincuore, tanto perchè stimava poco Gioachimo, quanto
perchè giudicava che in quel convegno nessuno potesse
stare al pari di lui in letteratura e nella scienza delle
Sacre Scritture. Vedendolo pertanto frate Ugo, gli rivolse
subito la parola dicendo: Se' tu colui che ha dubbii
intorno alla dottrina di Gioachimo? Quell'io, rispose
frate Pietro. A cui frate Ugo domandò: Leggestu mai
Gioachimo? E frate Pietro: L'ho letto, e letto bene. E
frate Ugo di rimando: Credo che tu l'abbia letto come
una donnetta legge il salterio, che giunta al fine ignora,
o non ricorda ciò che abbia letto in principio. Così molti
leggono e non intendono, o perchè non tengono in pregio
le cose che leggono, o perchè s'è indurato il loro cuore
insipiente. Or dimmi che cosa ti piaccia udire intorno
agli insegnamenti di Gioachimo, affinchè io sappia di
che vai dubbiando. E frate Pietro disse: Vorrei che tu
mi provassi con Isaia alla mano, come pretende insegnar
Gioachimo, che la vita di Federico debba terminare a
settant'anni, mentre vive ancora; e come non possa
morire che per mano di Dio, cioè di morte naturale, e
non violenta. A cui rispose frate Ugo: Volentieri il farò;
ma ascolta con pazienza, e non con esclamazioni e cavilli;
perocchè in questa dottrina è necessario che colui, che
le si inizia, abbia fede. L'Abbate Gioachimo fu un
sant'uomo, e dice che le cose da lui predette gli furono
rivelate da Dio a vantaggio degli uomini, secondo il
verbo che è scritto ecc. Della santità poi di Gioachimo,
oltre ciò che si legge nella sua biografia, te ne posso
recare innanzi una splendida prova, la quale dimostra
la sua somma pazienza. Prima di essere Abbate, quando
<span class="pagenum" id="Page_144">[144]</span>
era ancora un infimo fraticello, sdegnato il refettoriere
contro di lui, per un anno intero mise nel fiaschetto di
lui a tavola acqua per vino da bere, volendolo sostentare
col pane della tribolazione e coll'acqua delle angustie;
e questa punizione tollerò pazientemente sebbene ingiusta,
e non reclamò. Sedendo sulla fine dell'anno a mensa
presso l'Abbate, questi gli disse: Perchè bevi vino
bianco, e non me ne dai? È questa la tua cortesia? A
cui il santo Gioachimo rispose: Io, o Padre, aveva vergogna
a profferirvene, perchè <i>il mio secreto sta in me</i>.
Allora l'Abbate prese la coppa di lui e assaggiò, ma
s'accorse che era un cattivo cambio. E avendo bevuto
acqua, e non convertita in vino, disse: Che è l'acqua,
se non acqua? E dimandogli: E col permesso di chi,
usi tu questa bevanda? Padre, rispose Gioachimo, l'acqua
è bevanda sobria, che non lega la lingua, che non dà il
capogiro, nè la parlantina. Avendo poi l'Abbate saputo
in capitolo che questa era un'ingiusta punizione ed una
vendetta impostagli dalla malignità e da rancore del
refettoriere, voleva espellerlo dall'Ordine, ma Gioachimo
si prostrò ai piedi dell'abbate e tanto ne lo pregò, che
risparmiò a quel converso l'espulsione. Tuttavia lo biasimò
e lo rimbrottò acremente e duramente, dicendo:
Perchè tu non hai fatto nel servizio ciò che è di regola,
ti do in penitenza di non bere per tutto un anno intero
che acqua, come tu hai fatto ingiustamente bere al tuo
prossimo e confratello. Che poi la vita dell'Imperatore
Federico termini, secondo Isaia, come tu trovi ove parla
della ruina di Tiro, nota che in queste parole l'Abbate
Gioachimo per la terra de' Caldei prende ed intende
l'Impero Romano; per Assur, lo stesso Imperatore Federico;
per Tiro, la Sicilia; per i giorni di un sol Re,
tutta la vita di Federico: per i settant'anni, intende il
periodo della vita fissato da Merlino. Che poi Federico
non debba morire per mano d'uomo, ma soltanto per
<span class="pagenum" id="Page_145">[145]</span>
opera di Dio, così dice Isaia 31º ecc. E, aggiunse frate
Ugo, queste cose ebbero il loro adempimento in Federico,
specialmente presso Parma, quando fu messo in rotta e
fuga dai Parmigiani, e la sua città di Vittoria fu rasa
al suolo; e i Principi e i Baroni del suo Impero, più volte
hanno voluto ucciderlo ma non hanno potuto. Udendo frate
Pietro queste cose, sorrise e disse: queste cose puoi contarle
a chi ti crede, ma non potrai indurre me a crederle. E
frate Ugo soggiunse: E perchè? Non credi ai profeti? E
frate Pietro: veramente ai profeti io credo: ma dimmi
se questo che tu di',sia il concetto principale del profeta,
o il secondario, o se sia un concetto estorto dal principale
e tradotto ad altro senso, e in qualche modo applicato
all'Imperatore. A cui frate Ugo rispose: Ottime
osservazioni; epperciò ti dico che se n'è fatta applicazione,
come quando nel giorno dei Santi Gervaso e Protaso
si canta l'introito: <i>Il Signore parla la pace in
mezzo al suo popolo</i> ecc. perchè nella festa di questi
Santi fu conchiusa la pace tra la Chiesa e i Longobardi.....
A quanto s'è detto possiamo ancora aggiungere:
Noi vediamo che della mano sinistra, oltre al comune
uso, conosciuto anche dagli idioti e illetterati, se ne fa
un uso moltiplice. Perocchè essa serve a notare il
numero, e al numerare, all'arte musicale, al calendario,
al numero d'oro, e alla determinazione del giorno di
Pasqua. Similmente nella divina Scrittura, oltre il senso
letterale e storico, si trova anche un concetto allegorico,
anagogico, tropologico, morale e mistico; e perciò è
stimata più feconda e più nobile che se fosse ristretta
ad un solo senso, e servisse ad un solo concetto. Lo credi
vero tutto questo, disse Ugo, o dubiti ancora? E frate
Pietro: Credo, e queste stesse cose ho insegnate più
volte, perchè sono dette dai dottori; ma vorrei che con
più convincenti ragioni mi argomentassi dei settant'anni,
che Isaia indica sotto la figura di Tiro. Frate Ugo rispose:
<span class="pagenum" id="Page_146">[146]</span>
Quelle cose che Merlino, indovino Inglese, predisse
di Federico I., di Enrico figlio di lui, e di Federico
II. figlio dell'Imperatore Enrico, hanno tutta l'apparenza
del vero. Ma smettiamo di andar divagando, e
ritorniamo là d'onde mosse a principio la nostra disputa.
Pognamo dunque i quattro termini di numeri fissati da
Merlino<a class="tag" id="tag126" href="#note126">[126]</a> parlando di Federico II. Il primo de' quali
lo fissa, dicendo: <i>In trentadue anni cadrà.</i> Il che si
può intendere a partire dalla sua incoronazione sino
alla morte, perchè fu imperatore trent'anni e undici
giorni, e non si credeva ancor morto; e doveva essere
così affinchè si verificasse il vaticinio della Sibilla, che
dice: <i>Volerà fama tra le nazioni: vive e non vive.</i> Il
secondo termine di Merlino è: <i>Vivrà nella sua prosperità
settantadue anni</i>; il che come sia per verificarsi,
vedranno i posteri ed i superstiti, poichè Federico vive
tutt'ora. Il terzo termine di Merlino è: <i>E due volte
quinquagenario sarà trattato con ogni deferenza.</i> Il
che non si deve intendere per due volte cinquanta, sicchè
arrivi al centinaio, ma per cinquanta più due, cioè cinquantadue
anni. Il qual numero si verifica a partire dal
giorno delle nozze di sua madre sino al diciottesimo
anno del suo Impero, che fanno cinquantadue anni a
punto. Intorno a che si ha: L'imperatore Federico I
<span class="pagenum" id="Page_147">[147]</span>
diede moglie a suo figlio Enrico, Costanza figlia del Re
di Sicilia, che, ancor nubile, aveva trent'anni d'età, ed
Enrico ne aveva ventuno. E le nozze si celebrarono a
Milano l'anno 1185, diciasettesimo del suo regno. E nota
che diventò Re a quattro anni d'età, e fu coronato Imperatore
il 1191. E Federico figlio di Enrico fu coronato
Imperatore nel 1220. Il quarto termine di Merlino intorno
a Federico è: <i>E diciott'anni dopo la sua incoronazione
terrà la Monarchia vincendo l'invidia.</i> Questo
ha avuto il suo adempimento in Papa Gregorio 9º, col
quale si ruppe al segno che questi lo scomunicò, e, dopo,
contro la volontà del Papa e de' Cardinali, e de' Principi
del regno, fu Imperatore. Udendo queste cose, frate Pietro
cominciò a parlare ambiguo, dicendo: <i>Molti cibi vi
sono nel campo de' Padri; ed un cibo è migliore dell'altro.</i>
A cui frate Ugo rispose: Non alterare la Scrittura,
ma le autorità riportale come stanno nel testo.
Perocchè tu ommettesti l'ultima parte del versetto incominciato
e la prima del susseguente. Ripetila dunque
come la disse il Savio ne' Proverbii 13.º Udendo ciò,
frate Pietro fece come usano alcuni, i quali allora che
in una disputa non si reggono, passano agli insulti, e
disse: Sarebbe da eretico addurre come argomento la
parola degli infedeli; e parlo di Merlino, della cui autorità
ti servisti. Frate Ugo sentissi provocato, e di rimando
rispose: Tu menti; e proverò che hai più volte mentito.
Ciò che sta scritto di Balaam e di Elia, e di Caifa, e
della Sibilla, e di Merlino, e di Metodio non è appuntato
dalla Chiesa. A ciò si può applicare ciò che dice il poeta:
</p>

<div class="poem"><div class="stanza">
<p class="i01"><i>Non rosa da spinas, quamvis sit filia spinæ;</i></p>
<p class="i01"><i>Nec violæ pungunt; nec paradisus obest</i></p>
</div></div>

<div class="poem"><div class="stanza">
<p class="i01">Figlia di spin la rosa</p>
<p class="i01">Spine giammai non rende;</p>
<p class="i01">Nè la violetta ascosa</p>
<p class="i01">In modo alcuno offende,</p>
<p class="i01">Nè mai del paradiso</p>
<p class="i01">Dolor conturba il riso.</p>
</div></div>

<p>
Vuol dire il Signore, ed anche il poeta, che il buono, il
<span class="pagenum" id="Page_148">[148]</span>
vero, l'utile non è da disgradare, sia pure che venga
insegnato da un cattivo dottore..... Così comincia un
poeta volendo lodare un suo opuscolo:
</p>

<div class="poem"><div class="stanza">
<p class="i01"><i>Utilis est rudibus præsentis cura libelli,</i></p>
<p class="i01"><i>Et facilem pueris præbet in arte viam,</i></p>
</div></div>

<div class="poem"><div class="stanza">
<p class="i01">Questo libretto, a chi non sa, dimostra</p>
<p class="i01">La via che mena dritto all'arte nostra.</p>
</div></div>

<p>
Queste cose udendo, frate Pietro si appigliò ai testi
originali dei santi scrittori e alle sentenze dei filosofi.
E su questo campo, frate Ugo, che era dottissimo, subito
lo intricò e gli chiuse la bocca. Vedendo questo il compagno
di frate Pietro, che era sacerdote e vecchio e
buon uomo, cominciò ad inframmettersi per cavarlo di
malefitte. Ma frate Pietro gli disse: taci, taci. Se non
che, riconosciutosi vinto, si volse a commendare la vastissima
dottrina del suo avversario. Finita la disputa,
ecco subito arrivare un messo del capitano della nave
a cercare i Predicatori per avvisarli di andar presto al
porto. E, partiti, frate Ugo disse ai dotti che erano
presenti, e avevano udita la disputa: Non scandalizzatevi
se qualche cosa dicemmo di meno che conveniente; perocchè
quelli, che disputano con audacia già montata
nell'animo, sogliono trascorrere facilmente nel campo
della licenza. E aggiunse: Questi buoni uomini di irati
Predicatori si gloriano sempre della loro scienza, e si
millantano che nell'ordine loro è la fontana della sapienza,
come dice l'Ecclesiastico I: <i>La fonte della
Sapienza è la parola di Dio in cielo.</i> Quando poi
alloggiano nei conventi de' frati Minori, ne' quali trovano
sempre carità, premure e cortesie, dicono d'aver
albergato in casa d'uomini idioti. Ma la Dio mercè, ora
non potranno dire d'aver ospitato presso uomini idioti,
perchè ho fatto come insegna il savio ne' Proverbi 24.º
ecc. Poi ch'ebbe finito di dire, l'uditorio secolare se
ne dipartì molto edificato e consolato, dicendo: Oggi
<span class="pagenum" id="Page_149">[149]</span>
abbiamo udito mirabili cose; ma domenica ventura abbiamo
desiderio d'udir parlare della dottrina di nostro
Signor Gesù Cristo. A cui frate Ugo rispose: Se voglia
il cielo ch'io stia bene, vi contenterò di buon grado;
venite pure. Poco dopo, i due frati Predicatori ritornarono,
perchè il tempo non permetteva alla nave
di prendere il mare, e stettero con noi in buona compagnia.
Dopo cena frate Ugo trattò con loro cordialmente
e famigliarmente. E frate Pietro sedette in terra a' piedi
di frate Ugo, nè vi fu nessuno che riuscisse a farlo
alzare, e sedere nello stesso sedile a fianco di frate Ugo;
neppur frate Ugo stesso, quantunque ne lo pregasse vivamente.
Frate Pietro adunque non più disputatore nè
contradditore, ma umile e attento ascoltava le dolci e
in una schiaccianti argomentazioni di frate Ugo, che
sarebbero veramente degne di essere riferite; ma per
brevità le tralascio, per affrettarmi a dir d'altro. Fu in
quella sera che il compagno di frate Pietro in disparte
mi disse: Per amor di Dio, frate Salimbene, favorite
dirmi chi sia questo frate, se Prelato, Guardiano, Custode,
o Ministro. Non ha alcun ufficio, risposi, chè non ne
vuole; fu una volta Ministro Provinciale, ora è semplice
frate, ma uno de' più dotti chierici del mondo, e per
tale è giudicato da tutti quelli che lo conoscono. Ed egli
rispose: Lo credo ben vero, perchè io non ho mai udito
uomo al mondo argomentare sì forte e sì diritto, e così
dotto in ogni scienza; e resto meravigliato come non sia
addetto ad uno de' più cospicui conventi. Ed io risposi:
La sua umiltà e la sua santità si consolano di albergare
nell'oscurità de' piccoli luoghi. E soggiunse: Sia egli
benedetto, che pare in tutto uno de' cittadini del cielo.
Stettero pertanto fra noi que' frati Predicatori a Jeres
fino a che il mare permise di sciogliere la vela. E al
momento della partenza frate Pietro disse a frate Ugo:
In verità vi assicuro che starei sempre volentieri con
<span class="pagenum" id="Page_150">[150]</span>
voi per discutere intorno alla divina Scrittura. E dopo
il ricambio di molti e molti complimenti, i frati Predicatori
partirono consolati ed edificati. La domenica successiva
alla loro partenza tutti gli uomini di lettere di
Jeres convennero alla cella di frate Ugo per ascoltare i
suoi ammaestramenti. E, finita la conferenza, un secolare
del paese stesso, ch'io vidi e conosceva, e che era stato
presente durante la conferenza, si levò e pregò frate
Ugo che si degnasse di riceverlo nell'Ordine de' frati
Minori. È da sapere che frate Ugo per essere persona
spettabilissima, chierico tanto stimato, uomo dottissimo
nelle cose dello spirito, e già altra volta esso stesso
Ministro, aveva dal Provinciale facoltà di ammettere
persone nell'Ordine. Quest'uomo che domandava di farsi
frate, fu poi il fondatore dei Saccati; ed aveva un compagno
che anch'esso voleva entrare, e furono inspirati
da Dio a farsi monaci all'udire la predicazione di frate
Ugo. Ai quali frate Ugo rispose: <i>Andate ai boschi, e
imparate a vivere di radici, perocchè il tempo delle
tribolazioni è vicino.</i> Andarono, si fecero mantelli brizzolati,
come anticamente usavano portare i frati di
servizio dell'Ordine di S. Chiara. E cominciarono a
mendicare il pane per quel paese, nel quale avevano
convento i frati Minori, e ne raccattavano in abbondanza;
perchè noi e i frati Predicatori demmo a tutti l'esempio
del mendicare; sicchè ognuno che prende il cappuccio,
vuol anche istituire un'Ordine di mendicanti. Questi si
moltiplicarono prestissimo; e dai frati Minori della Provenza
erano chiamati ironicamente e per beffa i Boscaioli.
Ma frate Ugo aveva molti nemici e detrattori nel suo Ordine,
e particolarmente in Provenza, sia in causa della dottrina
dell'Abbate Gioachimo, ch'egli professava, sia perchè
gli si attribuiva la fondazione dell'Ordine de' Boscaiuoli.
Ma non l'aveva altrimenti fondato, soltanto ne aveva
data occasione, dicendo: <i>Andate ai boschi, e imparate
<span class="pagenum" id="Page_151">[151]</span>
a campar di radici, perchè il tempo delle tribolazioni
è vicino</i>; finalmente perchè non volle ammetterli nell'Ordine
del beato Francesco, quantunque ne avesse
facoltà. In seguito poi vestirono una cocolla a sacco non
di tutta lana, anzi di quasi tutto lino, e, sotto, vestivano
buonissime tuniche a sacco anch'esse, onde furono poi
detti frati Saccati; e calzarono i sandali, come li hanno
i frati Minori.
</p>

<p>
E chiunque ora voglia fondare una nuova Regola,
toglie sempre qualcosa dai frati Minori, chi i sandali,
chi il cordone, chi anche il vestiario completo. Ma finalmente
l'Ordine de' Minori ha ottenuto dal Papa un
privilegio, per cui nessuno può arrogarsi di vestire in
modo da poter essere scambiato con un frate Minore. E
quest'ordinanza fu promossa dal fatto che i frati detti
Britti nella Marca d'Ancona, solevano portare un abito
in tutto somigliante a quello dei Minori. E Papa Alessandro
IV li unì in una congregazione sola cogli altri
Eremiti, mentre prima gli Eremiti erano divisi in cinque
varie comunioni; e vi erano Eremiti detti di S. Agostino,
Eremiti di S. Guglielmo, quelli di Favale, i Britti e i
Giambonitani, denominati da un Giovanni Buono, vivente
a' tempi del beato Francesco, sepolto a mia ricordanza
in Mantova, e che aveva istituita una congregazione di
Eremiti; ed io ho veduto e conosciuto un suo figlio, che
era molto pingue e si chiamava frate Matteo da Modena.
Tutte le altre congregazioni furono incorporate in quella
di quest'ultimo, che fu poi capo di tutte quelle corporazioni
unite. E così si avverò la scrittura che dice in
Geremia XV: <i>Potrebbesi rompere il ferro, il ferro d'aquilone
e 'l rame?</i> Perocchè:
</p>

<div class="poem"><div class="stanza">
<p class="i01"><i>Quod nova testa capit,</i></p>
<p class="i01"><i>Inveterata sapit.</i></p>
</div></div>

<div class="poem"><div class="stanza">
<p class="i01">Invecchi pur se sa invecchiar la botte:</p>
<p class="i01">Ognor saprà di quel che nuova inghiotte.</p>
</div></div>

<p>
Questi Saccati, appena costituiti, si erano diffusi rapidamente
<span class="pagenum" id="Page_152">[152]</span>
per le città d'Italia, ove comperavano case per
abitarvi, e nel predicare, nel confessare, nel questuare
usavano que' modi stessi, che solevano i frati Minori ed
i Predicatori; perchè, come già dissi, sì noi che i Predicatori
abbiamo sempre insegnato che tutti gli uomini
debbono mendicare. D'onde i secolari si sentivano non
poco gravati; e un giorno donna Giuditta degli Adelardi
di Modena, che era una divota de' frati Minori, avendo
veduti que' nuovi frati andare di porta in porta alla
cerca del pane, disse ai frati Minori: In verità n'avevamo
già tante delle bisaccie e dei sacchi, che ci vuotavano i
granai, che non c'era punto bisogno dell'Ordine dei
Saccati. Ma in processo di tempo Papa Gregorio X,
Piacentino, inspirato da Dio, in pieno concilio di Lione
ne soppresse l'Ordine, volendo che non esistessero tanti
Ordini di mendicanti a carico del popolo cristiano, e che
quelli che predicano il Vangelo vivessero del Vangelo,
come l'Apostolo Paolo dice aver comandato Iddio, 1.ª ai
Corinzii 9.º Volle anche sopprimere, anzi far perdere
sino la memoria degli Eremiti, ma si astenne dal farlo
per intromissione di Riccardo Cardinale della Chiesa
romana, che presiedeva al loro governo. Disse però che
si riservava di dare in proposito quelle disposizioni che
avrebbe giudicate migliori. Ma sorpreso dalla morte, il
suo progetto non effettuossi. [Il primo dell'Ordine dei
Saccati fu Raimondo di Atanulfo, oriondo provenzale,
del castello di Jeres ove presso il mare si fa il sale. Nel
secolo fu soldato ed entrò nell'Ordine de' frati Minori,
ma durante il noviziato fu dimesso dall'Ordine, perchè
malaticcio. Ebbe un figlio nell'Ordine de' Saccati, che fu
poi Arcivescovo di Arles. Frate Bertrando da Manara fu
il primo compagno del suddetto Raimondo. E Manara
è una contrada presso il summentovato castello, dove
era un monastero delle Bianche, che erano devote dei
frati Minori, e le sono tutt'ora un giorno più che l'altro].
<span class="pagenum" id="Page_153">[153]</span>
Soppresse anche quella congrega di ribaldi e di porcai
stolti ed abbietti, che chiamano sè stessi apostoli e non
li sono, ma sono piuttosto una famiglia di Satana: <i>Perocchè
essi non erano del seme di quegli uomini, pe'
quali è stata operata la redenzione in Israello</i>, I.
Macabei V. Poichè non sono utili nè a predicare, nè a
confessare, nè a dir messa, nè a cantare l'ufficio ecclesiastico,
nè a fare i maestri, nè per dar consigli, e
nemmeno a pregare pe' loro benefattori; perchè tutto il
dì vanno su e giù per le strade delle città a guardare
le donne. In che dunque servano la Chiesa di Dio e
siano utili al popolo cristiano, non so vedere. Tutto il
giorno oziosi e vagabondi non lavorano nè pregano. La
prima loro istituzione fu in Parma. E fu appunto quando
io soggiornava nel convento de' frati Minori di Parma,
e che io era già sacerdote e predicatore, che si presentò
un giovine parmigiano di bassi natali, illetterato, laico,
idiota e sciocco, per nome Gherardino Segalello, e domandò
d'essere ricevuto nell'Ordine de' frati Minori.
Il quale, non essendo esaudito, tutto il giorno, quando
poteva, stava nella chiesa de' frati, e pensava a cosa,
che poscia pazzamente eseguì. Sopra la coperta della
lampada della congregazione e frateria del beato Francesco
erano in giro dipinti gli apostoli co' sandali ai piedi e
co' mantelli avvolti attorno alle spalle, secondo la tradizione
de' pittori, raccolta dagli antichi e arrivata sino a noi.
Attorno a questa lampada, egli stava in contemplazione,
e, preso il suo partito, si lasciò crescere la barba ed i
capelli, calzò i sandali de' frati Minori, e ne cinse il
cordone; perchè, come già dissi, tutti coloro che si propongono
di fondare un nuovo Ordine di Regolari, prendon
sempre qualcosa dall'ordine de' Minori. E si fece una
tonaca di bigietto e un mantello di grosso filo bianco,
che portava avvolto attorno alle spalle, credendo di
imitare il vestire degli apostoli. E, venduta una sua
<span class="pagenum" id="Page_154">[154]</span>
casetta, e riscossone il prezzo, si pose su una tavola di
pietra, sopra la quale solevano in antico tenere le loro
concioni i Podestà di Parma, e tenendosi il sacchetto
dei danari in mano, non li distribuì ai poverelli, nè con
loro si accomunò; ma, chiamati que' ribaldi che lì vicino
stavano a giocare in piazza, li gittò in mezzo a
loro, gridando: Chi ne vuole, se ne prenda, e se li tenga.
Raccolsero pertanto molto lesti que' ribaldi le monete,
e andarono a giocarle ai dadi, e a udita di chi le aveva
date, bestemmiavano il Dio vivente. Egli credette di
adempiere rigorosamente il consiglio del Signore, Matteo
XIX. ecc. Ma nota bene che dice: <i>Dà ai poveri</i>, non
ai ribaldi. Quest'uomo dunque cominciò male, continuò
peggio, e finì pessimamente, poichè la sua congregazione
fu riprovata in pieno concilio di Lione da
Papa Gregorio X. Ed a ragione, e secondo il merito
loro; perchè i Gabaoniti, che colle loro astuzie ingannarono
i figli d'Israele, furono giudicati e condannati
a perpetua schiavitù. Così questi guardiani
di porci e di vacche tentarono di soppiantare i frati
Minori e i Predicatori, campando, in un beato ozio e
senza fatica, delle limosine di coloro, cui i Minori e i
Predicatori avevano educato colle lunghe fatiche e coll'esempio.
Di Gherardino Segalello pertanto, che fu il
loro fondatore, è da sapere che voleva somigliare al
figlio di Dio. Perciò si fece circoncidere contro l'insegnamento
dell'Apostolo, che dice, ai Galati V. ecc. Così
volle giacere in una culla avvolto tra le fasce, e suggere
il latte dalle mammelle di una donna. Dopo si recò ad
un castello, sulla via che da Parma va a Fornovo, chiamato
Collecchio o Collecchiello, perchè appunto là, dopo
la pianura, cominciano i colli; e di questo castello parleremo
ancora a tempo opportuno. E stando in mezzo
alla strada, colla sua semplicezza andava dicendo a chiare
note a chi passava: Andate anche voi nella mia vigna.
<span class="pagenum" id="Page_155">[155]</span>
Chi lo conosceva lo giudicava pazzo, sapendo che ivi
non aveva alcuna vigna; ma i montanari, che non lo
conoscevano, entravano in una gran vigna, ch'egli additava
colla mano stesa, e mangiavano uve che non erano
di lui, credendo che l'invito venisse dal vero padrone
della vigna. Un giorno avendo ricevuto ospitalità da una
donnetta vedova, che aveva una bella ragazza nubile,
diedele a credere che Dio gli avesse rivelato di dormire
quella notte nudo con quella ragazza nuda, per far prova
se avesse, o no, virtù bastante a mantenere il voto di
castità. La madre acconsentì, e se ne tenne beata, e la
ragazza non si rifiutò. Questo non insegnò il beato Giobbe,
che dice nel 31.º ecc. Questo Gherardino Segalello
rimase molti giorni solo per Parma senza trovar compagno.
E portava il suo mantello avvolto attorno alle
spalle, non parlava a nessuno, non salutava nessuno,
credendo di adempire la parola di Dio, Luca X. ecc.
E spesso pronunciava ad alta voce quella parola del
Signore, dicendo: <i>Penitenzagite</i>, cioè fate penitenza, nè
la sapeva dire come veramente suona: <i>Poenitentiam
agite</i>. E così la pronunziarono in seguito molto tempo
i suoi seguaci, che erano tutti campagnuoli e idioti. Se
talvolta era invitato a pranzo, a cena, o ad ospitare presso
alcuno, rispondeva sempre ambiguamente: O verrò, o non
verrò. Il che era contrario a quella parola del Signore,
Mattia V. ecc. Perciò quando egli veniva al convento
de' frati Minori cercando se il tal frate fosse in casa, o
no, il portinaio canzonando e sberteggiandolo, rispondeva:
o c'è in convento, o non c'è. Questo modo di parlare
non è conforme agli insegnamenti della grammatica, la
quale vuole che la risposta si faccia precisa come richiede
la domanda. Quando queste cose accadevano, i
frati Minori di Parma avevano un inserviente di nome
Roberto, che era un giovane disobbediente e protervo.
E a proposito di tali qualità disse benissimo un tiranno:
<span class="pagenum" id="Page_156">[156]</span>
Questa genia di servi non si corregge che col supplizio.
Quel Roberto pertanto, famiglio de' frati Minori, come
vedremo in seguito, fu in qualche modo simile a Giuda
Iscariota, che consegnò Cristo ai Giudei. Gherardino
Segalello lo indusse ad abbandonare i frati Minori, e
farsi suo compagno. Accettò il partito, e fu una fortuna
per noi, chè, dopo, avemmo un famiglio assai buono.
Ma, partendo dai frati Minori, portò via la coppa, il
coltello e la tovaglia, che per uso suo aveva ricevuta dai
frati. Andavano pertanto ambedue tutta la giornata co'
loro mantelli girovagando per la città, ed i Parmigiani
ne facevano le meraviglie. Quand'ecco che quasi tutto
ad un tratto si moltiplicarono sino a trenta, e convenivano
in una certa casa a mangiare e a dormire; e frate Roberto,
che era stato famiglio de' frati Minori, era il loro
provveditore. Ed i Parmigiani miei concittadini, uomini
e donne, elargivano di buon grado e in maggior
copia a loro che ai frati Minori e ai Predicatori, quantunque
quelli non pregassero pe' loro benefattori, nè dicessero
messa, nè predicassero, nè confessassero, nè dessero
buoni consigli e buoni esempi; perchè erano ignoranti
affatto, a tutto inetti, non avvezzi alle lotte dello spirito
colla carne, e, per mancanza di abitudine, non potevano
mostrare, camminando, quel dignitoso contegno d'incesso
che hanno sempre i frati Minori e i Predicatori; ma
erano puri e semplici guardiani di porci e di vacche. Si
distinguevano soltanto per il loro girovagare in città a
guardare le donne; il resto del tempo poltrivano senza
far nulla, come dice l'Apostolo ecc. Colle quali parole
l'Apostolo stesso dipinge la vita e il fare di coloro, che si spacciano
per apostoli, e non sono che congreghe di Satana.
Frate Roberto adunque era un ladro, e aveva ripostigli,
ove, rubate le cose che si mandavano al convento, le
riponeva. Dopo qualche tempo io ebbi a soggiornare a
Faenza, ove egli pure abitava in casa di un certo frate
<span class="pagenum" id="Page_157">[157]</span>
della Penitenza, chiamato Glutto; e, il venerdì santo,
all'ora in cui il figlio di Dio fu crocifisso, apostatò, si
fece tagliare i capelli, radere la barba, e sposò una eremitessa.
Queste cose io le aveva già udite raccontare,
ma non le aveva volute credere prima di parlar seco.
Interrogatonelo adunque, Roberto non negò d'aver fatto
quanto s'andava dicendo. Io allora ne lo rimproverai
fortemente; ed egli, scusandosene, cominciò a rivelare le
colpe di quelli che si spacciavano per Apostoli. E prima
di tutto disse che frate Gherardino Segalello, primo loro
istitutore, non aveva mai voluto saperne del governo
della loro congregazione, sebbene ne lo pregassero; e
diceva loro che ciascuno operasse bene da sè; che chi
lavora, lavora per sè, e ognuno riceverà mercede commisurata
all'opera sua, ciascuno porterà il proprio fardello,
e ciascuno darà ragione di se stesso a Dio. Perciò quella
società, non avendo un capo, andò dispersa. In secondo
luogo mi disse che, intorno al modo di regolarsi allo
scopo di eleggersi un rettore, avevano consultato maestro
Alberto da Parma, che era uno dei sette notai della
Corte romana e che egli aveva rimessa la cosa all'Abbate
del monastero de' Cisterciensi di Fontevivo nella
diocesi di Parma; il quale se la sbrigò alla spiccia dicendo
loro: Non fate conventi, non assembratevi in case,
ma, come avevate cominciato, andate vagando pel mondo,
portate i capelli lunghi, la barba intonsa, la testa nuda,
mantello avvolto attorno le spalle, e cercate ospitalità giornaliera
per le case. Il che fu causa della loro dispersione. In
terzo luogo mi raccontò che Guido Putagio, mio concittadino,
compagno ed amico, entrato nel loro Ordine, e
veduto che Gherardino Segalello non voleva saperne del
regime della comunità, ne assunse egli coraggiosamente
l'incarico, e lo tenne molti anni........ Ma siccome in
viaggio faceva sfoggio di troppa pompa, di molte cavalcature,
di largo spendere e di lauti banchetti, come
<span class="pagenum" id="Page_158">[158]</span>
usano i Legati e Cardinali della Corte romana, dispiacque
a suoi, e nominarono un altro Superiore, che fu
frate Matteo, nella Marca d'Ancona. D'onde nacque
rottura e lotta fra loro, perchè ognuno voleva presiedere
a quelli di parte sua. Frate Guido Putagio diceva; Io
ho assunto l'incarico del governo della comunità perchè
mi è stato dato; e perciò non debbo abbandonarla. Si
tenne pertanto tra loro una lunga discussione, e la finì
che a Faenza si bastonarono reciprocamente gli apostoli
di frate Matteo e gli apostoli di frate Guido Putagio, e
fu uno scandalo per Faenza. Ivi io pure soggiornava allora,
e posso quindi fare testimonianza di quanto accadde.
E la causa di questo conflitto e delle bastonature fu
questa. Frate Guido Putagio a Faenza dimorava presso
una chiesuola limitrofa al giardino degli Albrighetti e
degli Acarisii, e con lui erano pochissimi altri frati, e
tra loro Gherardino Segalello. Pareva adunque ai frati
della Marca che se avessero potuto avere tra loro Gherardino
Segalello, primo loro fondatore, avrebbero avuto
il sopravento, e perciò, sebbene non vi riuscissero, tentarono
di rapirlo e trarlo nella Marca, d'onde avvenne
che si bastonarono scambievolmente. Subito dopo venne
da me frate Guido Putagio, e, gettandosi costernato a
miei piedi, mi riferì il fatto, ed egli, che la conosceva,
perchè l'aveva vista sino dalle origini, mi rifece la storia
e mi espose la condizione del suo Ordine. E mi pregò
di aiutarlo a svignarsela da Faenza, perchè temeva che
i Faentini, gonfi di sdegno, d'un subito insorgessero e
gli mettessero le mani addosso, sia pel tafferuglio suesposto,
sia perchè aveva nel suo Ordine dei nemici e
degli accusatori mordenti, sia finalmente perchè Rolando
Putagio suo fratello consanguineo era Podestà di Bologna,
e i Bolognesi erano già in marcia per avvicinarsi a
Faenza ed assediarla; e mi disse che, se poteva uscirne
incolume, aveva intenzione di entrare nell'Ordine dei
<span class="pagenum" id="Page_159">[159]</span>
Templari, perchè Gregorio 10.º in pieno Concilio a Lione
aveva soppresso l'Ordine degli Apostoli. E ciò che promise,
mantenne. Quel frate Roberto poi, che era stato
famiglio dei Minori, per iscusare la sua uscita dal convento,
il suo fallo e la sua apostasia, aggiungeva che
non s'era mai vincolato nè all'obbedienza nè alla castità;
e perciò, a suo modo di vedere, era libero di
prender moglie. Ed avendogli io osservato che non gli
era lecito per nulla sposare un'eremitessa dedicatasi a
Dio, che aveva molti anni vestito pubblicamente l'abito
religioso, ed alle ragioni, per arrota, unendo esempi e
pareri di autorevoli scrittori per convincerlo della sua
follia e malignità........ Poi gli citai il fatto del Re Irtaco,
che volle prender moglie Ifigenia, figlia del suo
predecessore, nulla ostante che dall'Apostolo Matteo fosse
stata dedicata al Signore, e fosse stata Badessa di più
che duecento vergini; del qual fallo essa ne scontò la
pena vendicatrice. Perocchè il Re fece uccidere l'Apostolo,
che non gli aveva consentito il matrimonio con Ifigenia,
e fece accendere un alto fuoco attorno al monastero,
perchè essa colle altre vergini vi rimanesse dentro
incenerita........ In sesto luogo finalmente dimostrai a
Roberto che tutti gli apostati, allontanandosi da Dio,
finiscono di mala morte; e glielo provai tanto coll'esperienza,
che, con fede non cieca, io ne ho veduta in altri, e da
altri udito, quanto coll'autorità della Scrittura. Roberto,
udendo tutte queste cose cominciò a dar segno di non
tenere in niun conto...... Ma ritorniamo a Gherardino
Segalello, che fu il fondatore dell'Ordine di cotestoro, che
si spacciano per apostoli e non li sono, e paiono piuttosto
una congrega di ribaldi stolti e bestiali, che vogliono papparsi
il frutto della fatica e del sudore altrui senza essere
utili in nulla a chi fa loro elemosina. Di fatti adunatisi da
diverse parti vennero a far visita a frate Gherardino
Segalello, come primo loro istitutore; e lo alzarono a cielo
<span class="pagenum" id="Page_160">[160]</span>
con tanti elogi, che egli stesso si ebbe a meravigliare di
tanto plauso. E raccolti attorno a lui, null'altro dicevano
se non che ben cento volte l'acclamarono ad alta voce:
Padre, Padre, Padre. E dopo breve tempo di nuovo ripeterono:
Padre, Padre, Padre; come que' fanciulli che vanno
a lezione nelle scuole di grammatica, che ad intervalli
ripetono, simultaneamente gridando, ciò che è stato
insegnato dal maestro. Ed egli di tanto onore li ricambiò
col cavarsi nudo, e far cavar nudi tutti loro...... e perchè
folleggiò in loro presenza, e feceli folleggiare anch'essi...
Dopo ciò li mandò a mostrarsi al mondo; ed alcuni si
avviarono verso la sede della Corte romana; altri a S.
Giacomo; altri a S. Michele Arcangiolo; e taluni oltremare.
Egli restò a Parma, d'onde era nativo, e vi fece
molte mattezze. Perocchè svestì e gettò via il mantello,
in cui s'avvolgeva, e si fece fare una sopraveste bianca,
senza maniche, di filo grossolano, di cui vestitosi, pareva
un ciarlatano anzi che un religioso. Aveva poi ai piedi
le scarpe e alle mani i guanti. — Il suo parlare era
scurrile, turpe, vacuo, osceno, futile e degno di scherno,
più per fatuità che per malizia. Per la sua fatuità adunque
e pel suo parlare osceno e insulso, pel suo giacere
a letto nudo con donne nude per mettere a prova
la resistenza della sua castità, Obizzo Vescovo di Parma,
che fu nipote da parte di sorella di Papa Innocenzo IV,
lo fece prendere, incarcerare e mettere a ceppi. Ma poi
ne lo liberò e lo tenne seco in palazzo. E quando pranzava
il vescovo, aveva anch'esso suo pranzo in una sala
del palazzo alla bassa tavola, alla quale altri pure mangiavano
a vista del Vescovo, e voleva buon vino e cibi
delicati. E quando il Vescovo beveva vino nobile, esso
gridava che ne voleva di quello; ed il Vescovo subito
gliene mandava. Quando poi era pieno di buon vino e
cibi delicati, faceva le pazzie. E il Vescovo di Parma,
che era un uomo amante del sollazzo, per gli atti ed i
<span class="pagenum" id="Page_161">[161]</span>
motti di quello stolto rideva, chè lo reputava più un
giocoliere fatuo ed insensato che un religioso. In questo
tempo eravi anche un frate Minore, che aveva un nipote,
che non era ancor giunto all'età della biforcazione
della lettera pitagorica; e lo faceva istruire perchè entrasse
poscia nell'Ordine de' Minori. Frattanto egli copiava
per lo zio frate dei sermoni, de' quali quattro o
cinque ne imparò a memoria sino alle virgole; ma non
essendo stato ammesso subito all'Ordine, come desiderava,
si fece inscrivere alla congregazione o piuttosto
alla dispersione di coloro che si vantano apostoli e non
li sono. E lo facevano predicare anche nelle chiese cattedrali
que' sermoni che aveva imparato; e molti di quegli
apostoli imponevano il silenzio mentre il giovanetto parlava
al popolo accorso. In quel frattempo accadde che
frate Bonaventura d'Iseo, che predicava a Ferrara nel
convento dei Minori, vide una parte del suo uditorio
alzarsi d'improvviso e correr via in fretta; e ne restò
meravigliato; perocchè era un predicatore famoso e tutto
grazia, onde di solito lo ascoltavano tanto volentieri che
nessuno si moveva se non era terminata la predica. Onde
egli domandò ad uno de' pochi rimasti, come mai gli
altri si fossero affrettati a partire; e gli fu risposto che
un giovinetto degli apostoli stava per fare una predica
nella chiesa madre del beato Giorgio, ove il popolo ora
si raguna, e perciò ognuno s'affretta per trovar posto.
A cui rispose frate Bonaventura: «Veggo che avete
l'animo in agitazione e preoccupato d'altro, perciò vi
lascio subito tutti in libertà, chè predicherei invano se
continuassi, dicendo la Scrittura ecc. Ma questo insegnare
che fanno quegli apostoli cose che non sanno,
e che per giunta non sanno nemmeno di non saperle,
urta i nervi, e sono scempiaggini simili a quelle dei
ciarlatani. Sarebbe ora veramente grande disgrazia se
comparisse sulla terra l'Anticristo, perchè tra il popolo
<span class="pagenum" id="Page_162">[162]</span>
cristiano avrebbe troppi seguaci.» Ed aggiunse: «Il beato
Giovanni nell'Apocalisse 11.º dice in persona del Signore:
<i>Ed io darò a' miei due testimonii di profetizzare; e
profetizzeranno 1260 giorni, vestiti di sacchi.</i> Il che
quantunque in primo e principale luogo si debba applicare
ad Enoc e ad Elia, pure non ne pare disadatta
l'interpretazione dell'Abbate Gioachimo, il quale con
esuberanza di argomenti l'applicò a due Ordini di frati,
cioè ai Minori e ai Predicatori, contro i quali, come
egli dice, al tempo dell'Anticristo, insorgerà il popolo
cristiano, e de' quali dice: «E gli abitanti della terra
goderanno, e si gioconderanno, e si scambieranno reciprocamente
i doni, perchè questi due profeti seminarono
l'afflizione sopra coloro che abitano sulla terra.» La qual
cosa l'Abbate Gioachimo, riferisce ai due Ordini prenominati,
e aggiunge che deve avere suo adempimento all'epoca
dell'Anticristo» E inoltre frate Bonaventura disse: «Veramente
in voi si verifica quello che scrisse Seneca (?): Le
mosche volano al miele, i lupi si gettano sui cadaveri, e le
formiche corrono al frumento: Questa turba va in cerca
della preda, non dell'uomo. L'Ecclesiastico 10º dice:
<i>Guai alla terra che ha un fanciullo per Re.</i> Andate
pur dunque da quel vostro fanciullo che desiderate d'ascoltare,
e vi confessi de' vostri peccati.» Allora, licenziati
da lui, se ne partirono subito a rapidi passi senza che
l'uno aspettasse l'altro. Altra volta, soggiornava io allora
a Ravenna, fecero predicare il sunnominato ragazzo nella
Chiesa Orsiana<a class="tag" id="tag127" href="#note127">[127]</a>, che è la chiesa arcivescovile di Ravenna,
e fu sì affollato il concorso e la fretta d'arrivarvi
de' cittadini d'ambo i sessi, che l'uno non aspettava
l'altro. E una nobile matrona di quella terra, che era
una devota dei frati Minori, donna Giulietta moglie di
Guido Rizzuti da Polenta<a class="tag" id="tag128" href="#note128">[128]</a>, si lamentò co' frati, perchè
<span class="pagenum" id="Page_163">[163]</span>
a pena aveva potuto trovare una compaesana, colla quale
andare in compagnia; e la Chiesa Orsiana, quando vi
giunse, era così piena zeppa, che dovette starsene fuori
della porta. Eppure la chiesa cattedrale è tanto vasta,
che ha quattro navate, oltre la maggiore in mezzo. Questi
che si chiamano apostoli, conducevano anche attorno
per le città questo fanciullo, e lo facevano predicare
nelle chiese vescovili; e vi accorreva sempre gran folla
di popolo d'ambo i sessi, e ne restavano altamente
meravigliati, perchè i moderni si piacciono molto delle
novità. Epperciò non è senza mistero che la chiesa tolleri
che l'eletto de' fanciulli segga nel trono del Vescovo
il dì degli Innocenti. L'Abbate Gioachimo....... Ma
queste cose si addicono all'Ordine de' Minori e dei
Predicatori, ne' quali entrano fanciulli iniziati alle lettere,
nobili e di onesti costumi. Che poi cotesti apostoli
non si trovino in istato di salute, possiamo provarlo con
esuberanza di argomenti: Perchè dovrebbero obbedire al
Papa..... Ma Papa Gregorio X, Piacentino, in pieno Concilio
a Lione, soppresse, disperse e sradicò completamente
la congregazione e l'Ordine, che costoro avevano cominciato
a fondare, come anche quello de' Saccati, non
volendo che stessero a carico del popolo cristiano tanti
Ordini di mendicanti; trovando solo ragionevole che
quelli, a cui ordinò Iddio di vivere del Vangelo, perchè
annunziano il Vangelo, abbiano a vivere del Vangelo
stesso. I Saccati veramente obbedirono al Sommo Pontefice;
e perciò vanno lodati e commendati, perchè possono
benissimo cercare la salute dell'anime loro entrando
in altri Ordini, od anche permanendo nell'Ordine loro,
purchè, attenendosi puramente a quanto è loro permesso,
non facciano nuove vestizioni, e così gradatamente si
riducano al nulla, e vengano meno da sè stessi. Ma
quegli stolti, bestiali e idioti, che si chiamano apostoli,
non sono punto disposti ad obbedire. Anzi preparano
<span class="pagenum" id="Page_164">[164]</span>
vestiari conformi al loro abito, e li stendono in mostra,
in disparte, ma sotto gli occhi di coloro che vorrebbero
essere ammessi all'Ordine, e dicono loro: Noi non osiamo
invitarvi perchè ne è proibito, ma non è proibito a voi
d'entrare, e perciò fate pur quel che vi aggrada. E così
crebbero e si moltiplicarono innumerevolmente; nè quietano,
nè si ristaranno dalla loro stoltizia, finchè non
sorga qualche Pontefice, che, fiammante di sdegno contro
di loro, non cancelli perfino la loro memoria di sotto il
cielo. Perocchè si deve obbedire ai Sommi Pontefici
della Corte romana, perchè il Signore dice in Luca X.
ecc. La seconda ragione è che alcuni di loro non mantengono
la castità, a cui sono tenuti tutti i religiosi.
Fidenti nell'autorità degli Apostoli, e credendo di essere
Apostoli anch'essi menavano seco donna Tripia, sorella
di frate Guido Putagio, che fu molti anni loro Prefettessa,
e così molte altre donne, che furono la causa
della ruina del loro Ordine. Terza ragione è che eglino,
o almeno alcuni di loro, vendono le casette, gli orti, i
campi, la vigna, e ne portano seco i fiorini d'oro........
Sono acefali; e alcuni di loro vanno isolati, senza
disciplina, senza guida. (Però in un certo castello di
Puglia, ove i contadini s'arrogarono di proclamarsi tutti
capitani e buona gente, furono poi messi in fuga da un
barone di Francia, che si recava alla Corte dell'Imperatore.
Essi volevano che pagasse un pedaggio, e l'avrebbe
anche pagato se avesse trovato il loro capo.) Poichè
lasciano il mestiere, a cui sono adatti, quello cioè di
guardiani delle vacche e de' porci, e il lavoro della terra.
Debbono adunque ridar di piglio alla vanga e voltare
la terra, la quale è vasta e manca di braccia a coltivarla.....
Io era già arrivato al punto di biforcazione della
lettera pitagorica, e aveva già compiuto il terzo lustro,
cioè aveva percorso il circolo di un'indizione, e già sin
dalla culla avevan cominciato ad insegnarmi e a pestarmi
<span class="pagenum" id="Page_165">[165]</span>
in capo la grammatica, quando entrai nell'Ordine de'
frati Minori, e subito nel mio noviziato, nella Marca
d'Ancona, nel convento di Fano, ebbi maestro di Teologia
frate Umile da Milano, che aveva studiato alla
scuola di frate Aimone a Bologna. Il quale frate Aimone
poi, che era Inglese, già vecchio, fu fatto Ministro Generale
dell'Ordine de' Minori e lo restò sino alla morte,
cioè tre anni. E, il primo anno ch'io entrai nell'Ordine,
ho udito spiegare nella scuola di teologia i libri di Isaia
e di Matteo, e l'interprete ne era il detto frate Umile;
e d'allora in poi non desistetti mai dallo studiare ed
essere uditore nelle scuole. E come i Giudei dissero a
Cristo, Giovanni 2.º. In quarantasei anni è stato edificato
questo tempio, così posso dir io, che oggi venerdì, giorno
di S. Gilberto, in cui scrivo queste cose, sono appunto
quarantasei anni che sono entrato nell'Ordine de' frati
Minori, e corre l'anno 1284. E non cessai più di studiare;
eppure nemmen così ho potuto raggiungere la
scienza de' miei maggiori...... Dell'ignoranza de' sapienti
di questo mondo...... Una prova ne hai in Gherardo Rozzi,
il quale predisse che avrebbero avuto prospera la fortuna
quelli che erano andati a Colorno, perchè vi erano entrati
sotto il segno dello Scorpione. Ma era in errore,
perchè vi entrarono il giorno di S. Domenico, quando il
sole non è in iscorpione; e poi ne furono subito espulsi.
Che se poi si riferisca non al sole, ma alla luna, allora
disse vero che entrarono in Colorno sotto il segno
dello Scorpione; perchè la luna due giorni e più per
mese si trova sotto ciascun segno dello zodiaco. Tuttavia si
potrebbe ancor sostenere che ha errato per tre ragioni:
La prima è, come lo prova il fatto, che ne furono subito
espulsi; la seconda è che lo scorpione è un animale retrogrado,
e quindi doveva segnare un pronostico sinistro;
la terza perchè il Signore dice in Isaia 44º: <i>Io sono il
Signore ec. che annullo i segni de' bugiardi, e fo impazzare
<span class="pagenum" id="Page_166">[166]</span>
gli indovini</i>............ Il che intendeva di fare
Papa Gregorio 10.º che in pieno Concilio a Lione soppresse
e riprovò la congrega degli apostoli; ma la debolezza
e la pigrizia dei Vescovi li lascia vagare pel mondo
senza che portino alcun frutto a nessuno. Così, non perchè
esista ancora la corporazione di Gherardino Segalello,
ma anche dopo che è stata dispersa, vi sono tali che si
danno a predicare, i quali se appartenessero all'Ordine
dei frati Minori, appena si permetterebbe che servissero
a tavola, e lavassero le stoviglie, o andassero per pane
da porta a porta........ Perocchè non è ragionevole il loro
ossequio, accontentandosi di una sola tonaca, e credendo
che ciò sia loro comandato da Dio. Ma realmente sbagliano
quegli apostoli, perchè quando il Signore dice:
<i>Nè abbiate due tonache</i>, condanna il superfluo, non
proibisce il necessario, nè ce ne priva. È chiaro dunque
da quanto s'è detto, che quando il Signore disse ecc.
non volle inteso letteralmente che l'uomo, che n'ha bisogno,
non potesse averne più d'una, sia per il bucato,
sia per ripararsi dal freddo....... Si dice, ed è vero, anzi
è cosa onnimamente superflua, che il patriarca di Aquileia,
il primo dì di quaresima, fa servire alla sua mensa
quaranta pietanze, cioè qualità diverse di camangiari, e
così via via, giorno per giorno, sino al sabbato santo, ne
fa diminuire l'imbandigione di una ogni giorno, e dice che
lo fa per onore e gloria del suo patriarcato. È chiaro
dunque che gli apostoli di Gherardino Segalello sono
stolti, contentandosi di una sola tonaca, ed esponendosi
a pericolo di freddo, di malattie, ed anche di morte.
Così pure con una sola tonaca, che usano, si insudiciano
per immondizie, o di pidocchi, che non possono scuotere,
o di sudore, o di polvere, e mandano fetore, non potendola
nè lavare, nè sbattere senza restar nudi. Onde un giorno
disse, scherzando, una donnetta a due frati Minori: Sappiate
che ho un apostolo nudo nel mio letto, e vi starà
<span class="pagenum" id="Page_167">[167]</span>
fino a che sia asciutta la tonaca che gli ho lavata. Udendo
ciò i frati Minori si risero della leggerezza della
donna, e della stoltezza dell'apostolo. L'Apostolo dice
ai Galati 6.º: <i>Colui che è ammaestrato nella parola,
faccia parte d'ogni suo bene a colui che l'ammaestra.</i>
E significa che, chi è ammaestrato deve mettere il mastro
a parte di tutti i suoi beni.
</p>

<p>
La qual cosa si fa in Francia, ove, quando io vi era,
i preti mi dissero che di tutti i beni dei loro parocchiani
riscuotono la decima, sin anche degli agnelli e
dei polli. Tuttavia saviamente agiva frate Boncompagno
da Prato dell'Ordine dei Minori, che era sacerdote, predicatore,
buon chierico e letterato e uomo dedito alle
cose spirituali. Quando io seco abitai nel convento di
Pisa, ove ogni anno ciascun frate riceveva due tonache
nuove di panno di garbo<a class="tag" id="tag129" href="#note129">[129]</a>, egli non volevano che una,
e quella vecchia. Ed avendolo io interrogato, perchè così
facesse, mi rispose: Frate Salimbene, l'Apostolo dice
ecc; e appena per questa io potrò ricambiarne Iddio.
Ma tra gli apostoli di Gherardino Segalello si trovano
ribaldi, seduttori, ingannatori, ladroni, fornicatori, che
fanno turpissime cose colle donne e sin co' fanciulli, poi
ritornano al loro covile di ribaldi. Quale giudizio adunque
cadrà su alcuni chierici del nostro tempo che non predicano
il vangelo, e vivono oziosi del pane dell'altare?
Non faticano come i campagnuoli, non si battono come
i militari, non annunziano il Vangelo, come debbono fare
<span class="pagenum" id="Page_168">[168]</span>
i chierici, e, siccome non serbano ordine alcuno, andranno
là <i>ove nessun ordine</i> ecc. Il Segalello pertanto non deve
osare di intromettersi nelle cose che spettano ai due
Ordini, dei Minori cioè e dei Predicatori, i quali sono
adombrati da Geremia sotto il titolo di pescatori e di
cacciatori....... Salva l'esposizione dell'Abbate Gioachimo,
ch'io da molti anni non ho letta. Cacciatori sono
i Predicatori, principalmente oltremare, quantunque altrettanto
faccia anche l'altro Ordine. Essendo che in
Italia se ne escusano se non escono dalle città, ove
abitano i cavalieri, i nobili, i potenti, mentre nelle ville
e per le castella hanno romitaggi, ove dimorano frati
Minori e possono bastare al bisogno de' secolari. L'Ordine
del beato Francesco è simboleggiato dai parvoli, che
quando si avvicinavano a Gesù Cristo, i discepoli li sgridavano.
Così ne' primi tempi alcuni Cardinali non erano
favorevoli alla istituzione di quest'Ordine. Ma come
Gesù aveva detto ai discepoli, il Sommo Pontefice Innocenzo
III disse ai Cardinali: <i>Lasciateli venire da me
questi parvoli, e non vogliate impedirneli; di loro è il
regno de' cieli.</i> Queste parole pronunciò Innocenzo III,
dopo che ebbe avuta una visione mostratagli da Dio,
nella quale vedeva la chiesa di Laterano minacciare
ruina per vetustà, e che, un poverello umile e spregiato,
miracolosamente la puntellava che non ruinasse. E la
Scrittura nel Nuovo Testamento aggiunge: <i>Poi che ebbe
su loro stese le mani, partì.</i> E fu perciò che allora
Innocenzo III ordinò chierici que' dodici che il beato
Francesco aveva condotti seco al cospetto del Papa, il
quale ne confermò la Regola e l'Ordine, e conferì loro
il ministero della predicazione (correva l'anno 1207);
dopo di che tanto i Cardinali della Corte romana, quanto
i Sommi Pontefici predilessero sempre l'Ordine del beato
Francesco, riconoscendo e vedendo a prova che i frati
Minori erano utili alla Chiesa e alla salvezza del mondo
<span class="pagenum" id="Page_169">[169]</span>
......... Intorno al peccato di superbia del primo
padre Adamo....... Parimente un tale disse:
</p>

<div class="poem"><div class="stanza">
<p class="i01">O lasso me, ke fu' temptato,</p>
<p class="i02">  Com fo Adam nel paradhiso,</p>
<p class="i02">  Chi volse plu ke nò i fo dato,</p>
<p class="i02">  Perdè lo bene o' era miso.</p>
<p class="i01">Perzò ne prego ogne amadhore,</p>
<p class="i02">  Ke no alze tanto lo core</p>
<p class="i02">  Ke cadha interra e sia damnato ecc.</p>
</div></div>

<p>
Altri ancora disse:
</p>

<div class="poem"><div class="stanza">
<p class="i01">Boni suno li spareci e li funze,</p>
<p class="i02">  E mejo sun le pècor ki le munze.</p>
<p class="i02">  Ki ponze troppo ad alto e no' li zunze,</p>
<p class="i02">  Kade in terra, e tutto se dezunze.</p>
</div></div>

<p>
Nè alcunchè di buono so vedere negli apostoli di Segalello
tranne la foggia esteriore dell'abito, che sembrano
portare uniforme a quello degli Apostoli, secondo la
tradizione che i pittori, da Cristo sino a noi, hanno
mantenuta viva, rappresentando sempre gli Apostoli del
Nazareno co' capelli lunghi, con barba intonsa, e mantello
avvolto attorno alle spalle. Poi di buono si può notare
in loro che cominciarono a comparire circa l'anno 1260,
quando in Italia ebbe luogo la divozione delle flagellazioni,
anno, in cui, al dire de' Gioachimiti, cominciò il
regno dello Spirito Santo, che nel terzo stadio del mondo,
per mezzo de' monaci, doveva raffigurare una specie
particolare di mistero, come in seguito spiegheremo più
diffusamente<a class="tag" id="tag130" href="#note130">[130]</a>. Mi fa meraviglia però che l'Abbate
<span class="pagenum" id="Page_170">[170]</span>
Gioachimo non abbia fatta, da quanto pare, menzione
alcuna di questi apostoli ne' suoi scritti, come fece dell'Ordine
de' frati Minori e de' Predicatori, che, deducendolo
da molti simboli del Vecchio Testamento, predisse,
molto prima che sorgesse, la istituzione de' loro Ordini;
come più volte, e chiaramente, dimostrai in questa cronaca,
e in un'altra, e in una terza, e in una quarta, non che
in un trattato che scrissi sopra Eliseo. Laonde la istituzione
di questi apostoli mi diventa molto sospetta e
spregevole; chè se fossero stati mandati da Dio, l'Abbate
Gioachimo ne avrebbe sicuramente parlato. Perocchè nel
libro <i>Delle figure</i>, come ho letto assai volte, designa
come futuri sette Ordini dopo la venuta dell'Anticristo,
de' quali niuno è apparso ancora al mondo; e si riconoscerebbe
facilmente, perchè egli ce ne dipinge il modo
di vestire, di conversare, e di digiunare. Ma ritorniamo
a frate Ugo Provenzale dell'Ordine dei Minori, uno dei
più illustri chierici del mondo, tutto dedito alle cose
dello spirito, predicatore famoso, Gioachimita fanatico, e
così seguitiamo quello che resta da dirne. L'anno 1248
trovandomi io in Provenza a Castel Jeres, ove i Saccati
esordirono la loro costituzione, e dove soggiornava frate
Ugo, imparai da lui tutto quello che egli sapeva dell'interpretazione
fatta dall'Abbate Gioachimo sui quattro
Evangelisti, e dopo andai ad Aix, ove dimorai nel convento
de' frati Minori, e scrissi coll'aiuto del mio compagno
l'esposizione della dottrina dell'Abbate Gioachimo
per il Ministro Generale frate Giovanni da Parma, Gioachimita
<span class="pagenum" id="Page_171">[171]</span>
anch'esso passionatissimo. Aix è città arcivescovile,
sanissima, molto fertile di frumento, a quindici
miglia da Marsiglia, ove fu primo Arcivescovo S. Massimino,
uno de' settantadue discepoli di Cristo. Qui condusse
seco Marta e Maria Maddalena e Lazzaro, quando
fu di ritorno da oltremare espulso dai Giudei in odio a
Cristo, e posto su d'una nave senza vele e senza remi.
Ma per volere divino approdarono a Marsiglia, dove
in seguito, Lazzaro, ch'era risuscitato da morte per miracolo
di Dio, fu fatto Vescovo, e scrisse un libro intorno
alle <i>Pene dell'inferno</i>, quali egli le aveva vedute
coi propri occhi; ma quando io andai a Marsiglia e
cercai di quel libro, seppi che per incuria del custode
della chiesa era restato preda di un incendio. Parimente
S. Massimino aveva condotto seco il beato Cedonico,
che era un cieco nato, a cui Iddio aveva
dato la vista, onde i discepoli dissero a Gesù Cristo:
<i>Maestro, chi peccò, costui o i suoi genitori, onde nacque
cieco?</i> Aveva anche Massimino in sua compagnia
Marcella, fantesca di Marta, che fu la donna, che quando
Gesù predicava, sclamò in mezzo al popolo affollato:
<i>Beato il ventre</i> ecc. Questa Marcella, fantesca di Marta,
ne scrisse poi la vita, e andata a Vienna, vi predicò il
Vangelo di Cristo, e volò alla pace eterna dieci anni dopo
che Marta s'era addormentata nel Signore. Nella città di
Aix ebbe sede, il più del suo tempo, il Conte di Provenza,
padre della Regina d'Inghilterra, e della Regina
di Francia, moglie di Lodovico, che andò oltremare due
volte; e vi dimorava, tanto perchè la città era sanissima,
quanto per devozione a San Massimino, che n'era stato
il primo Arcivescovo. Quivi il Conte morì, e fu sepolto
fuori di città in una piccola chiesetta, e deposto in un
bellissimo e magnifico sarcofago, ch'io ho visto co' miei
occhi, fatto fare da sua figlia la Regina di Francia. Desiderava
vivamente d'essere sepolto nella chiesa de' frati
<span class="pagenum" id="Page_172">[172]</span>
Minori; ma i frati non consentirono, perchè in quel tempo
non ammettevano nella loro chiesa sepoltura d'estranei
all'Ordine, sia per evitare i disturbi, sia per non avere
controversie col clero secolare. E per questi motivi non
vollero sepolta in una loro chiesa nemmeno S. Elisabetta.
Avendo io dunque terminato di scrivere il lavoro che
aveva intrapreso, e che aveva durato sette mesi di fatica,
sopravvenne il settembre, circa il giorno dell'Esaltazione
della Croce, quando frate Raimondo Ministro
Provinciale di Provenza, mi scrisse di andare ad incontrare
il Ministro Generale, che veniva di Francia dopo
avere visitato l'Inghilterra, la Francia e la Borgogna, e
voleva anche fare una visita in Ispagna. Lo stesso invito
ricevette per lettera anche frate Ugo, e lo trovammo a
Tarascon, ove è il corpo di S. Marta, ed ove la Contessa
madre della Regina di Francia e della Regina d'Inghilterra
soleva per lo più dimorare. E andammo col Ministro
Generale a visitare il corpo di S. Marta, ed eravamo dodici
frati oltre il Generale; ed i Canonici ci offersero a baciare un
braccio della Santa. Operandosi a quella tomba in antico
moltissimi miracoli, Clodoveo Re dei Franchi, fattosi cristiano
per battesimo ricevuto da San Remigio, una volta che
soffriva di grave mal di reni venne alla tomba della Santa,
e ne guarì completamente; epperciò ne dotò la chiesa di
tre miglia di terreno all'ingiro, di quà e di là dal Rodano,
donando tutto, terre, ville e castella, e rese quel
territorio libero ed indipendente. Nel convento de' frati
Minori di questo castello, una sera, dopo che si era recitata
compieta coll'intervento del Generale, e che erano
già stati in quella casa designati i letti a tutti per dormire,
compreso il Generale stesso, questi uscì per andare
a pregare nel chiostro. Intanto i frati forestieri, per rispetto,
si astennero dall'andare a letto, aspettando che prima
ritornasse e si coricasse il Generale. Ma io, accortomi
della loro irrequietudine pel troppo ritardo, e de' loro
<span class="pagenum" id="Page_173">[173]</span>
brontolamenti, perchè avevano bisogno di riposare, e
anche coricandosi non avrebbero potuto dormire perchè i
locali, in aspettazione del Generale, erano illuminati da
un cero, andai dal Generale, che era mio famigliare ed
intimo amico, e inoltre mio concittadino e parente dei parenti,
e lo trovai nel chiostro che pregava, e gli dissi: Padre,
i forestieri stanchi dalla fatica del viaggio avrebbero bisogno
di riposare, ma per rispetto vostro non vogliono coricarsi
ne' letti loro, se prima voi non v'adagiate nel vostro.
Ed egli rispose: Va a dir loro da parte mia che se ne
dormano pure colla benedizione di Dio; e così fecero.
Ma a me parve volere la convenienza di aspettare il
Generale per indicargli il suo letto; e, ritornato egli dalla
preghiera, gli dissi: Padre, questo è il vostro letto, che
per voi è stato allestito. E dissemi: Figlio, in questo letto
che mi additi, potrebbe dormire un Papa; frate Giovanni
da Parma non dormirà punto in questo letto, e si coricò
in quello ch'era stato designato per me. Allora io ripigliai:
Padre, ve lo perdoni Iddio, che mi toglieste quel
letto dove sperava di dormire io, perchè era stato assegnato
a me. Ed egli di rimando: Dormi, dormi tu in
quel letto papale. Ed avendolo io a sua imitazione ricusato,
conchiuse: Voglio che tu ti corichi lì, e te lo comando;
e mi convenne obbedire. All'indomani arrivò il
Guardiano di Beaucaire, che abitava sull'altra sponda
del Rodano in Beaucaire, nobilissimo castello, pregando
il Generale di andare, quando fosse spedito da Tarascon,
a visitare con tutto il suo seguito que' suoi figli che abitavano
a Beaucaire. E così fece. Intanto che eravamo là,
arrivarono dall'Inghilterra due frati, cioè frate Stefano
lettore, che ancor garzoncello era entrato nell'Ordine del
beato Francesco, ed era bell'uomo, tutto consacrato alle
cose spirituali, letterato, prudentissimo ne' consigli, sempre
pronto a predicare al clero, ed aveva bonissimi scritti di
frate Adamo da Marisco, di cui col mezzo del detto Stefano,
<span class="pagenum" id="Page_174">[174]</span>
potei udire una lezione sul Genesi. A costui frate
Giovanni da Parma aveva promesso che, terminata la
visita dell'Inghilterra, l'avrebbe per sua consolazione
mandato lettore a Roma. Il suo compagno era un altro
Inglese, frate Iocelino, bell'uomo anch'esso, letterato e
tutto dedito alle cose dello spirito. Poi arrivarono altri
due frati a pregare il Generale che provvedesse il convento
di Genova di un dotto lettore. I frati venuti da
Genova erano frate Enrico di Bobbio cantore del convento
di Genova, e da madre, zio di frate Guglielmo, che fu
poi lettore e Ministro; dell'altro non mi ricorda il nome.
Eglino caldamente pregarono il Generale che per amore
di Dio esaudisse i frati del convento di Genova, non che
frate Nantelino loro Ministro Provinciale. E subito il
Generale, che sapeva in poco tempo spedir molte cose,
che era uomo pieno di senno, e aveva sempre in pronto
un giudizio pesato, disse a frate Stefano: Ecco una lettera,
colla quale i frati del convento di Genova mi supplicano
di provvedere loro un dotto lettore; se vi piacesse
di andare lettore colà, se l'avrebbero per un regalo; io
poi, quando verrò là, vi manderò a Roma. A cui frate
Stefano rispose: Di buon grado e con mia consolazione
sono pronto ad obbedirvi. E il Generale di rimando: Sia
tu benedetto o figlio; hai fatto buona risposta. Andrai
dunque con questi frati, che ti avranno per molto raccomandato;
e così fu. Dopo ciò lasciammo Beaucaire, discendemmo
pel Rodano ad Arles, che è poco lontana da
Tarascon; e que' frati si rallegrarono dell'arrivo del Generale,
perchè era uomo molto esemplare ed edificante.
Un giorno trovandosi il Generale da solo, mi appressai
a lui, ed ecco sorvenire il mio compagno, frate Giovannino
dalle Olle Parmigiano, e dire al Ministro: Padre,
fate in modo che io e frate Salimbene possiamo avere
l'aureola. A questa domanda il Generale si mise a ridere,
e disse al mio compagno: E come posso fare che abbiate
<span class="pagenum" id="Page_175">[175]</span>
l'aureola? E frate Giovannino rispose; Dando a noi
l'ufficio di predicatori. Allora frate Giovanni Ministro
Generale soggiunse recisamente. Foste anche miei fratelli,
non l'avreste giammai senza prova d'esame. A
questo punto presi la parola, e in presenza del Ministro
dissi al mio compagno: Vanne, vanne colla tua aureola;
io l'ebbi già l'ufficio di predicatore l'anno passato a Lione
da Innocenzo IV; e lo dovrei riavere ora da frate Giovannino
da S. Lazzaro?<a class="tag" id="tag131" href="#note131">[131]</a>. Mi basta averlo ricevuto da
chi aveva l'autorità suprema di conferirmelo. Or debbo
dire che frate Giovanni si chiamava maestro Giovannino
quando da secolare insegnava logica, e si appellava anche
da S. Lazzaro, perchè da bambino fu allevato in una
casa posta in S. Lazzaro, presso Parma, da uno zio paterno,
che era sacerdote, ed era custode di un Oratorio
di S. Lazzaro, e che a sue spese mantenne a studio questo
nipote. Ma accadde che questo ragazzo si malò a morte,
come ne pareva a quelli che l'assistevano; ed un giorno,
confortatosi in Dio, disse a udita dei presenti: <i>Il Signore
mi ha colpito col suo castigo, e non mi ha messo nelle
mani della morte; no, non morrò, ma camperò e narrerò
le opere del Signore</i>. Ciò detto, tosto il fanciullo
si alzò sano, e cominciò a studiare con grande ardore, e
camminò fortissimamente nelle vie del Signore, finchè si
fece frate Minore; e da allora crebbe sempre maggiormente
di virtù in virtù, e ogni dì più si fortificava
nella pienezza della sapienza e della grazia di Dio. Era
di statura mezzana, che tenea però più al basso che
all'alto; aveva belle forme in tutto il corpo, ben complesso,
sano e forte a sostenere le fatiche de' viaggi e
dello studio; aveva volto grazioso, angelico, sempre giocondo;
carattere largo, liberale, cortese, caritatevole, umile,
<span class="pagenum" id="Page_176">[176]</span>
mansueto, benigno, paziente, divoto a Dio, sempre in
preghiere, pio, clemente, compassionevole. Diceva messa
ogni dì, e tanto divotamente, che coloro che l'ascoltavano
ne ricevevano sempre qualche grazia. Predicava così
bene e con tanto fuoco sì al clero che al popolo che in
molti dell'uditorio, e l'ho visto io più volte, provocava le
lagrime; aveva la parola facondissima, sempre giusta; possedeva
scienza profonda, giacchè era buon grammatico, e
nel secolo, era stato distinto maestro di logica, e nell'Ordine
de' frati Minori, teologo e dissertatore insigne. Insegnò
sentenze a Parigi, e fu molti anni lettore nel convento
di Bologna e di Napoli. Quando passava da Roma i frati
lo facevano ogni volta o predicare, o disputare davanti
ai Cardinali, perchè era da loro riputato gran filosofo.
Era specchio ed esempio a quanti lo guardavano, perchè
tutta la sua vita splendeva come un luminare di onestà,
di santità, di buoni, anzi perfetti costumi. Caro a Dio e
agli uomini conosceva bene la musica, e cantava benissimo.
Non ho mai visto un tanto rapido scrittore, e così
bello scultore della verità, e con un carattere facilissimo
a leggersi. Quando n'aveva impegno, fu nelle sue lettere
nobilissimo modello di stile forbito e sentenzioso. Fu il
primo Ministro Generale, che cominciò a girare attorno
per visitare tutte le provincie dell'Ordine; cosa per lo
innanzi insolita, tranne che frate Aimone una volta andò
in Inghilterra, d'onde era nativo. E quando frate Buonagrazia
volle pure visitare tutto l'Ordine, seguendo
l'esempio di frate Giovanni da Parma, non potè durarne
la fatica, e prima della fine del quarto mese del suo ministero,
malatosi a morte, cessò di vivere in Avignone.
Con pure frate Giovanni da Parma fu il primo Ministro
Generale, che ammettesse i devoti e le devote dei frati
Minori ai benefici dell'Ordine, rilasciando loro lettere
segnate dal suo sigillo di Generale, per le quali molti si
fecero devoti a Dio e all'Ordine del beato Francesco; e
<span class="pagenum" id="Page_177">[177]</span>
forse questa concessione servì a loro come occasione di
abbandonare il peccato, e di convertirsi a Dio, tanto per
effetto della loro devozione, quanto anche delle preghiere
che i frati facevano per loro; perocchè come dice Agostino:
<i>È impossibile che non siano esaudite le preghiere
dei molti</i>. La lettera, che loro dava era la seguente, colla
sola differenza del nome delle persone: «Ai dilettissimi
in Cristo amici e divoti dei frati Minori Giacomo dei
Bussoli, donna Mabilia sua moglie, nonchè ad Angelica
amatissima loro figlia, frate Giovanni Ministro Generale
e servo dell'Ordine de' Minori augura salute e pace
sempiterna in Dio. Accogliendo con sincero affetto di
carità la divozione che avete all'Ordine nostro, e che
conobbi per mezzo di una pia relazione de' frati, e desiderando
di ricambiarvi dell'amore vostro verso di noi,
io vi ammetto a partecipare di tutti i singoli suffragi
della nostra Religione tanto in vita che in morte, e in virtù
della presente lettera, vi concedo la compartecipazione
piena a tutti i beni, che la clemenza del Redentore si
degnerà di operare per mezzo de' nostri frati in qualunque
parte del mondo sia che dimorino. Iddio vi conservi
sempre sani. Data a Ferrara 6 settembre 1254». E si noti
che non voleva rilasciare questa lettera se non a chi
la domandava, e a chi domandandola, fosse riconosciuto
veramente divoto a Dio, o uno de' principali benefattori
dell'Ordine, o che almeno avesse disposizione a diventarlo.
Frate Giovanni da Parma diede anche licenza a
frate Bonaventura da Bagnorea di far scuola a Parigi,
quantunque non l'avesse mai fatta altrove, perchè era
semplice baccelliere, non per anco dottore. E fu allora
che frate Bonaventura scrisse le sue lezioni sul Vangelo
di S. Luca, che sono bellissime e sapientissime; e compose
quattro libri sopra <i>Le Sentenze</i>, che anche oggi
sono riputati di singolare utilità (volgeva allora l'anno
1248, ed ora corre l'anno 1284); dettò eziandio in seguito
<span class="pagenum" id="Page_178">[178]</span>
molti altri libri, che vanno per le mani di molte
persone. E quando maestro Guglielmo da Santo Amore
provocò l'ira dell'Università di Parigi contro l'Ordine
de' Frati Minori e de' Predicatori, frate Giovanni da
Parma Ministro Generale, convocata l'Università a
piena adunanza, parlò agli scolari e ai Professori, e, tenuto
loro uno splendidissimo sermone utile e divoto, in
fine disse: «Questi, che è il Re dei Re, è il celeste agricoltore;
il suo giardino è la Chiesa, o la Religione del
beato Francesco. Ricevette da voi il seme di una pianta,
perchè voi siete maestri e padroni nostri, e da voi imparammo
la scienza, e noi dì e notte ve ne ricambiamo
il beneficio, e siamo pronti a ricambiarvene sempre, sia
pregando per voi, sia predicando, sia curando in ogni
maniera l'utilità delle anime vostre. Laonde se volete
pure schiantarla questa vostra pianta, schiantatela pure,
se per avventura non si opponga colui che dice ecc. Io
sono il Ministro Generale de' frati Minori, sebbene indegno,
impari all'altezza di tanto ufficio, e mio malgrado. Voi siete
i padroni e maestri nostri. Noi vostri servi, figli e discepoli;
e se qualche cosa sappiamo, a voi ne dobbiamo riconoscenza.
Eccoci: Io sottopongo me stesso, e questi frati
miei dipendenti, alla vostra disciplina e al castigo, che
ne vorrete infliggere. Eccoci, siamo nelle vostre mani;
fate di noi quel che ve ne pare buono e giusto». Udite
queste parole, tutti le accolsero bene e le acclamarono,
e si calmò quello spirito, che s'era sollevato contro i
frati; e si alzò uno che aveva ufficio di rispondere per
tutti, e disse al Ministro Generale: Benedetto che tu sia,
e benedetto che sia la tua eloquenza. La Religione del
beato Francesco, che è professata dai frati Minori, è
buon seme seminato nel campo della Chiesa. È maligno
uomo chiunque s'adopera a distruggere questa Religione;
come fece frate Guglielmo da Santo Amore, che scrisse
un opuscolo, in cui sosteneva che tutti i religiosi e i
<span class="pagenum" id="Page_179">[179]</span>
predicatori della parola di Dio, che vivono accattando
limosina, non possono salvarsi, e distolse molti dall'entrare
nell'Ordine de' frati Minori e de' Predicatori. Ma in
seguito Papa Alessandro IV ne riprovò e condannò l'opuscolo;
e S. Lodovico Re di Francia, di buona memoria,
fece irrevocabilmente espellere da Parigi Guglielmo da
Santo Amore, perchè seminò la calunnia sopra gli
innocenti. Tutte le suddescritte cose io le ho sapute
da maestro Benedetto di Faenza, dottore di scienze fisiche,
che era presente, e le ebbe udite, perchè si trovava
a Parigi, ove fu molti anni a studio, e amava e lodava
frate Giovanni da Parma. Altra volta i Ministri e i
custodi adunati in Capitolo generale a Metz, proposero
a frate Giovanni di riformare la loro Regola aggiungendo
nuovi articoli allo Statuto. E frate Giovanni rispose
loro: Non moltiplichiamo gli articoli della nostra
Costituzione, ma osserviamo piuttosto fedelmente quelli
che vi sono. Sappiate che i poveri fraticelli si lamentano
della moltiplicità delle vostre leggi, che imponete loro
sul collo; ma voi, che le fate, non le volete osservare, ed
essi guardano più alle opere che alle parole dei Superiori.
Vi sia maestra la storia, nella quale non si legge mai
che Giulio Cesare abbia detto alle sue legioni: Andate,
pugnate: ma diceva: Andiamo e combattiamo. Quindi,
decamparono in questo Capitolo dalle proposte riforme.
Tuttavia frate Giovanni Ministro Generale scrisse una
circolare che inviò ad ogni convento dell'Ordine, colla
quale comandava che tutti i frati uniformemente adempiessero
agli uffici ecclesiastici secondo la rubrica dell'Ordinario;
il che prima non si faceva; perchè se avevano
nel convento di buon mattino qualche messa da morto,
in alcuni luoghi s'accontentavan di quella; e l'altra che
correva in quel giorno, fosse pur anche della domenica,
o di altra festa, la rimandavano sino a circa l'ora di
terza; e molte altre cose si facevano, come ho visto coi
<span class="pagenum" id="Page_180">[180]</span>
miei occhi, or contro la rubrica, ora estranee alla rubrica
stessa; le quali per opera del Padre nostro Ministro
Generale frate Giovanni da Parma sono state in meglio
riformate. Egli, a cagione della dottrina dell'Abbate
Gioachimo, alla quale era troppo attaccato, venne in
odio a certi Ministri, a Papa Alessandro IV, e a Papa
Nicolò III; i quali Papi, quand'eran Cardinali furono
governatori, protettori e censori dell'Ordine, e allora lo
amavano come sè stessi per la sua scienza e santità di
vita. Onde, dopo lungo tempo, Giovanni Gaetani, che era
Papa Nicolò III, lo prese per mano un giorno, e conducendolo
qua e là per le sale del palazzo, gli disse:
Essendo tu uomo di gran senno, non sarebbe meglio per
te e per l'Ordine a cui appartieni, che tu fossi qui con
noi a Corte, anzichè seguire la dottrina degli stolti, i
quali profeteggiano a seconda della loro stoltezza? Ma
frate Giovanni rispondendo disse al Papa: Io non ambisco
le vostre dignità, e di questa cosa ne è lodato ogni Santo,
a cui onore la Chiesa canta: <i>Non cercò la pompa delle
dignità della terra, ma volò al regno de' cieli</i>. In quanto
alla saviezza de' consigli, di cui voi mi parlate, vi dico
ch'io l'avrei sicuramente un savio consiglio da dare, se
vi fosse chi volesse ascoltarlo...... All'udir queste
cose il papa sospirò........ Dopo ciò, frate Giovanni,
lasciato libero, ritornò al romitaggio di Greccio<a class="tag" id="tag132" href="#note132">[132]</a>, ove
era solito soggiornare. Una volta, quando io dimorava a
Ravenna, frate Bartolomeo Calaroso di Mantova, che era
lettore e Ministro a Milano, e lo era già stato a Roma,
e allora si trovava meco nel convento di Ravenna come
semplice frate, cioè senza alcun ufficio, mi disse: Frate
Salimbene, io vi dico che frate Giovanni da Parma ha
guastato sè e il suo Ordine, perchè egli aveva tanta scienza,
<span class="pagenum" id="Page_181">[181]</span>
santità, ed eccellenza di vita, che avrebbe potuto riformare
i costumi della Corte romana, e a lui avrebbero
prestato ascolto; ma dopo che si diede in braccio alle
profezie d'uomini fanatici, fece disonore a sè, e offese
non poco i suoi ammiratori. A cui io risposi: Pare anche
a me, e me ne duole vivamente, perchè egli mi amava
di cuore; ma che volete? I Gioachimiti vanno dicendo:
Non vogliate tenere in poco conto le profezie. Udita
questa risposta, frate Bartolomeo replicò: Ma anche tu
fosti Gioachimita; ed io risposi: Tu di' vero. Ma dopo
che è morto Federico, che fu già Imperatore e già è
trascorso l'anno 1260, abbandonai al tutto quella dottrina,
e inclino a non credere se non quello che vedrò. Onde
mi disse: Sia tu benedetto; se così avesse fatto frate
Giovanni avrebbe portato la pace nell'animo de' suoi
frati. Ma io soggiunsi: non lo poteva. Sai che vi sono
taluni che sono così legati alle massime addottate, che
dopo, per non mostrarsi in contraddizione con se stessi,
hanno vergogna a ritrattare le dottrine professate, e
quindi non hanno la forza di ritornare indietro. Tu sai
che quando la Contessa di Caserta rimproverò l'Imperatore
Federico di aver fatto male ad impacciarsi nelle guerre
di Lombardia, mentre poteva godersi ogni sorta di beni
nel suo regno, e passarvi una vita piena di dolcezze,
egli le rispose: Riconosco, o Contessa, che avete ragione,
ma mi sono già spinto tanto innanzi che non posso più
in nessuna maniera ritrarmene senza vitupero. Avessi
pur io sempre seguito il vostro consiglio, che non sarei
andato incontro a tanti disastri. A cui aggiunse di ripiglio
la Contessa: E vitupero maggiore avrete, se vi accadrà
di peggio (non era ancora stato deposto, nè vinto e cacciato
in fuga dai Parmigiani). E l'Imperatore: Io non
mi aspetto di peggio; anzi nutro fiducia di pigliarmi
vendetta su' miei nemici. E la Contessa di rimando:
Vendica male l'ingiuria ricevuta, chi la rende più oltraggiosa,
<span class="pagenum" id="Page_182">[182]</span>
epperciò un tale disse:
</p>

<div class="poem"><div class="stanza">
<p class="i01"><i>Iniuriam latam sibi nunquam vindicat apte</i></p>
<p class="i01"><i>Qui ruit in peius, quo dedecoratur aperte.</i></p>
</div></div>

<div class="poem"><div class="stanza">
<p class="i01">Male al danno appien provvede</p>
<p class="i01">Ohi da folle se lo incoglie;</p>
<p class="i01">Ma se al peggio volge il piede</p>
<p class="i01">Danno ed onta ne raccoglie.</p>
</div></div>

<p>
Altrettanto accadde ad Ezzelino da Romano, il quale
sulle mosse per dar di piglio all'armi quell'ultima volta,
che restò sconfitto, chiese consiglio a' suoi se doveva
passare il fiume, o nò, ed azzuffarsi co' nemici; ma nulla
ostante che ne fosse dissuaso, rispose: So che giudicate
meglio di me; ma io voglio passare; e così ad occhi
aperti corse in bocca alla morte. Avendomi detto frate
Giovanni da Castelvetro Ministro a Roma, quand'egli
andava ad un Capitolo generale a Strasbourg, che frate
Giovanni da Parma ex-Ministro Generale persisteva nelle
sue vecchie dottrine, ed avendogli io lasciato credere
che, se mi trovassi con lui, farei tanto da sperare di
ritrarnelo, mi soggiunse: Vanne dunque a lui, che è
nella mia provincia al convento di Greccio; (ove il beato
Francesco il giorno della natività del Signore cantò il
Vangelo e rappresentò la scena di Betlemme in un
presepio col fieno e con un bambino); perocchè frate Giovanni
elesse per suo soggiorno quel convento, quantunque
possa andare dove vuole. E aggiunse quel Ministro della
provincia di Roma, corri, t'affretta, scuoti quel tuo
amico, perchè il beato Giacomo dice: <i>Se alcuno di voi
svia dalla verità, ed altri lo converte, sappia costui
che chi avrà convertito un peccatore dall'errore della
sua via, salverà un'anima da morte, e stenderà un
velo sopra una moltitudine di peccati</i>. Questo frate Giovanni
da Parma però, che aveva molti nemici per cagione
della dottrina dell'Abbate Gioachimo, ebbe anche molti
che, lo stimavano e l'amavano; tra' quali maestro Pietro
di Spagna, sommo filosofo, logico, disputatore e teologo,
che fatto Cardinale e poi Papa Giovanni XXI, mandò
cercandolo, perchè lo riconosceva fornito di tante ed
<span class="pagenum" id="Page_183">[183]</span>
esimie virtù. Volle dunque il Papa che stesse sempre
alla sua Corte, e aveva stabilito di crearlo Cardinale, ma
la morte gli tolse di mandare ad effetto il suo proponimento,
poichè Papa Giovanni morì dopo non molto sotto
le ruine di una camera. Anche Papa Innocenzo IV
amava frate Giovanni come l'anima propria, e, quando
andava da lui, lo ammetteva al bacio del volto, ed ebbe
pensiero di farlo Cardinale, ma morì prima di nominarlo.
Parimente Vattazio Imperatore Greco, avuta contezza
della santità di frate Giovanni da Parma, mandò pregando
Papa Innocenzo IV d'inviargli frate Giovanni Ministro
Generale, sperando che per opera sua i Greci sarebbero
tornati nel seno della Chiesa romana. E, frate Giovanni
andatovi, Vattazio ne prese tanta stima e amore, che
volle colmarlo di doni, che poi non furono accettati. Allora
lo pregò di portare in mano un certo scudiscio ogni volta
che col suo seguito cavalcava per la Grecia, e glielo diede.
Ed egli pensando che dovesse servire per sollecitare il
cavallo, l'accettò, memore di quel verso:
</p>

<div class="poem"><div class="stanza">
<p class="i01"><i>Nil nocet admisso (idest: veloci) subdere calcar equo.</i></p>

</div><div class="stanza">
<p class="i01">Se galoppa il caval più che veloce,</p>
<p class="i01">Un nuovo sprone al cavalier non nuoce</p>
</div></div>

<p>
Vedendo dunque nelle sue mani quell'arnese, che era
un emblema imperiale, tutti s'inginocchiavano, quando
passava frate Giovanni, come usano i latini quando nella
messa si fa l'elevazione del Corpo di Cristo; e facevano
per lui e per il suo seguito le spese del viaggio. E, dopo
tante onorificenze, Frate Giovanni ritornò al Papa, che
lo aveva incaricato di quella missione. Vattazio fu l'Imperatore,
a cui successe Paleologo, non perchè avesse
secolui alcuna attinenza di parentela, ma occupò il trono
per usurpazione, dopo avere ucciso il figlio di Vattazio.
In un Capitolo provinciale celebratosi a Sens, conobbi
quanto il Re di Francia, di buona memoria, S. Lodovico
tenesse in venerazione frate Giovanni. E i tre fratelli
<span class="pagenum" id="Page_184">[184]</span>
del Re, ed il Cardinale della Corte romana Oddone, che
in occasione di quel Capitolo pranzarono nel convento de'
frati, tutti gareggiarono nel mostrargli la loro reverenza.
Parimente trovandosi frate Giovanni in Inghilterra, ed
essendosi fatto annunziare per una visita al Re nell'ora
che era del pranzo, subito il Re s'alzò da tavola, discese
di palazzo, in fretta gli andò incontro, lo abbracciò e lo
baciò. Ed essendone rimproverato da' suoi cortigiani, perchè
s'era abbassato troppo, correndo incontro ad un tale
omiciattolo, il Re rispose: Io l'ho fatto per onorare Iddio
e il beato Francesco, ed anche quest'uomo, di cui ho
udito celebrare l'insigne santità, e che è un vero servo
ed amico del Dio Sommo ed Eccelso, e non si degrada
guari chi onora i servi di Dio; perocchè il signore disse
loro; Chi riceve voi, riceve me. E fu bene accolta la
risposta del Re, e lodaronlo della deferenza usata per un
uomo tanto rispettabile. Questo Re fu il padre di Odoardo
Re d'Inghilterra e passava per un sempliciotto; onde,
un giorno che era a tavola co' suoi cavalieri, un giocoliere
della Corte a udita di tutti disse: Ascoltate, ascoltate:
Il nostro Re è simile a Gesù Cristo. Provò molta compiacenza
il Re a udire che era assomigliato all'Uomo-Dio;
ed insisteva perchè il giocoliere spiegasse in che egli
fosse simile a Gesù Cristo (tanto il Re che il giocoliere
parlavano francese, e sulle loro labbra suonava grazioso
il volgare francese). Allora il giocoliere disse: Del Signor
nostro Gesù Cristo si dice che tanta sapienza avesse al
momento della sua concezione, quanta all'età di trent'anni;
similmente il nostro Re è tanto sapiente ora,
quanto lo era da bambino. Si turbò l'animo del Re, e
sdegnato ordinò, a chi era presente, di far appendere il
giocoliere alla forca. Ma quando que' cavalieri che erano
presenti furono col giocoliere in disparte, non eseguirono
il comando del Re; gli legarono soltanto una fune al
collo, e lo fecero sollevare a braccia alquanto da terra,
<span class="pagenum" id="Page_185">[185]</span>
e gli dissero: partiti di qui intanto che si calmi l'ira
del Re, e non infierisca su di noi e su di te. E ritornando
a Corte dissero che avevano eseguiti appuntino gli ordini.
Quando poi frate Giovanni da Parma era lettore a Napoli,
prima che fosse Generale, e passò da Bologna, un giorno
che era alla mensa della foresteria con altri forestieri,
sopravvennero alcuni frati, e con violenza lo fecero alzare
da tavola per condurlo a pranzare nell'infermeria. Ma
vedendo egli che il suo compagno restava, nè era invitato
a lasciare quella mensa, si volse al compagno stesso
dicendogli: Io non mangerò in nessun luogo senza il
mio compagno. La qual cosa fu giudicata una villania
da parte di que' frati, ed una somma cortesia e grazia
pel proprio compagno da parte di frate Giovanni. Un'altra
volta, quand'era Generale e volle prendersi un po'
di vacanze, venne al convento di Ferrara, dove io soggiornai
sette anni; ed osservando che a fargli compagnia
d'onore erano sempre invitati alla sua mensa, sì a pranzo
che a cena, gli stessi frati, gli entrò in animo il sospetto
che il Guardiano frate Guglielmo da Buzea, Parmigiano,
avesse i suoi beniamini, e gliene spiacque. Ora, una sera,
mentre si lavava le mani per andare a cena, il frate che
lo dovea servire disse al Guardiano: Chi dovrò invitare
stasera? A cui il Guardiano rispose: Chiamerai frate
Giacomo da Pavia, frate Avanzo, e il tale, e il tale altro.
E nota che c'era già stata intesa preventiva, perchè i
prenominati s'erano già lavate le mani, e stavan già
pronti a tergo del Generale, che li aveva già scorti. Allora,
con tutto l'ardore dell'anima sua accesa dallo Spirito
divino, cominciò a parlare come in parabola; così e così;
chiamerai frate Giacomo da Pavia, chiamerai frate Avanzo,
inviterai il tale e il tale altro; prendi per te dieci porzioni;
questa è la fola dell'oca. All'udir questo parlare restarono
confusi e ne arrossirono quelli che erano stati invitati alla
mensa; e non ne rimase meno in vergogna il Guardiano,
<span class="pagenum" id="Page_186">[186]</span>
il quale disse al ministro: Padre, io invitava costoro a
farvi compagnia d'onore, perchè io ne li reputava più
degni. Ma il Ministro rispose: Forse che la divina Scrittura.......?
Io udiva tutto essendo lì vicino. Allora
ripigliò colui che dovea fare il servizio: Chi dunque ho
da invitare? E il Guardiano: Prendi gli ordini dal Ministro.
E il Ministro disse: Mi chiamerai i più umili
fraticelli, perchè il far compagnia al Ministro è un
ministero che tutti sanno farlo. Andò dunque il frate
inserviente al refettorio, e chiamò i più umili e poveri
fraticelli, dicendo: Il Ministro Generale invita voi a cenar
seco, io vi comando a nome suo di andare immediatamente
da lui; e così fu fatto. Perocchè frate Giovanni da Parma
Ministro Generale, quando arrivava di passaggio ad un
convento di frati Minori, voleva che sedessero seco a
mensa anche i più poveri ed umili fraticelli, o tutti
simultaneamente, ovvero divisi in gruppi, che si alternassero
fra loro, perchè al suo arrivare godessero anch'essi
qualche cosa, (prima, s'intende, che la sua foresteria
fosse finita, cioè prima di mettersi a mangiare alla mensa
comune in refettorio, alla quale, quando si fermava in
un convento, era solito andare sempre, subito dopo che
si era riposato dalla fatica del viaggio). Frate Giovanni
da Parma fu persona accostevole a tutti, senza predilezione
per nessuno; alla mensa, liberale e cortese assai,
tanto che se aveva a tavola varie specie di vini scelti,
ne faceva d'ogni specie mescere a tutti, acciocchè tutti
godessero. La qual cosa era reputata cortesia e grazia distintissima.
I compagni, che aveva frate Giovanni da Parma
quand'era Ministro Generale, sono i seguenti: Primo, frate
Marco da Montefeltro,<a class="tag" id="tag133" href="#note133">[133]</a> uomo onesto e santo, che ebbe
<span class="pagenum" id="Page_187">[187]</span>
una longevità straordinaria; e fu compagno di frate Crescenzio,
di frate Giovanni da Parma e di frate Bonaventura:
Egli era di Modigliana,<a class="tag" id="tag134" href="#note134">[134]</a> ed è sepolto ad Urbino;
la sua fama è cinta da fulgentissima aureola di miracoli.
Modigliana è un castello nel distretto di Massa di S.
Pietro: Urbino è città sui monti, per la quale si va a Cagli,
che è la chiave della provincia della Marca d'Ancona,
per dove si va ad Assisi, nella Valle di Spoleto, all'eremo
del beato Francesco. Frate Marco fu anche Ministro Provinciale
nella Marca d'Ancona, ove fu lodatissimo il suo
ministero. Fu buon scrittore, rapido e chiaro, e per le
fatiche che sopportò, servendo di compagno e da segretario
di tre Ministri Generali, si meritò, e in un Capitolo
generale si decretò, che alla sua morte ciascun sacerdote
dell'Ordine celebrasse per l'anima sua una messa da
morto. Morì poi l'anno del Signore 1284. Egli era mio
specialissimo amico, ed amò tanto il Ministro Generale
frate Bonaventura, che quando, dopo la morte di lui, gli
tornavano a memoria le sue graziose maniere nel conversare
e i suoi meriti letterari, per dolce commozione
gli piovevan le lagrime dagli occhi. Eppure, quando frate
Bonaventura Ministro Generale doveva predicare al clero,
frate Marco gli si presentava e dicevagli: Tu sei come
un mercenario; e non ricordi che, quando l'altra volta
predicasti, non sapevi quel che ti dicessi? Ma spero che
questa volta la non anderà così: E frate Marco gli parlava
in questo modo per ispronarlo a predicar sempre
meglio. Tuttavia frate Marco scriveva e voleva aver
copia di tutti i sermoni di frate Bonaventura, il quale
del resto, quando frate Marco gli parlava quel linguaggio
ingiurioso, ne godeva per cinque motivi: 1.º perchè era
uomo benigno e sapiente; 2.º perchè così imitava il beato
Francesco; 3.º perchè era sicuro che frate Marco lo amava
<span class="pagenum" id="Page_188">[188]</span>
di tutto cuore; 4.º perchè quel fare gli spegnerà ogni
seme di vanagloria; 5.º perchè ne riceveva stimolo ad essere
più accurato. Degli altri compagni di frate Giovanni
diremo altrove a luogo opportuno. Così quando suonava
la campanella che chiamava chi n'era incaricato dal
convento, a mondare i legumi e gli erbaggi, frate Giovanni,
anche quando era Ministro Generale, accorreva e
lavorava cogli altri frati, come ho visto co' miei occhi; e
perchè io aveva secolui famigliarità, gli diceva: Padre,
voi fate quello che insegnò il Signore in Luca 22, ecc;
e rispondeva: È così che noi dobbiamo esercitare la perfetta
umiltà, e quella giustizia davanti alla quale dobbiamo
essere tutti eguali. Parimente non mancava mai
nè di giorno nè di notte all'ufficio ecclesiastico, specialmente
poi al mattutino, al vespro e alla messa conventuale;
checchè il guardacoro gli accennava, subito lo eseguiva,
intonare antifone, cantare lezioni e responsorii, e
dire le messe conventuali. Nel convento di Lione, come
ho veduto io, predicò due volte ai frati nel Giovedì Santo;
una volta la mattina, e l'altra volta all'ora che gli fu
prefissa, ed eranvi ad ascoltarlo Vescovi e Ministri dell'Ordine
nostro. E ciò avvenne quando Papa Innocenzo IV
risiedeva a Lione co' suoi Cardinali. Il Venerdì Santo poi
avrebbe officiato, se Guglielmo, Vescovo di Modena e Cardinale,
non si fosse offerto di fare l'officiatura, a cui, come
conveniva, cedette per gentilezza. Nel Sabato Santo il guardacoro
gli accennò di cantare l'ultima profezia e la cantò.
Insomma era ricco d'ogni virtù, e, sin anche quand'era
Generale, voleva fare le parti dell'amanuense per guadagnare
di che vestirsi colle proprie mani. Ma i frati
non glielo permettevano, perchè lo vedevano occupatissimo
per il regime dell'Ordine, e quindi gli davano di buon
grado tutto il necessario. Fu eletto Ministro Generale l'anno
1247 in un Capitolo generale adunatosi a Lione in Agosto,
tempo in cui aveva ivi trasportata la sua residenza Papa
<span class="pagenum" id="Page_189">[189]</span>
Innocenzo IV. Governò lodevolmente dieci anni l'Ordine
de' frati Minori; e anticipò l'ultimo Capitolo generale
celebratosi sotto il suo Generalato, per affrettare il giorno
delle sue dimissioni, non volendo più saperne d'essere
Generale, e si tenne il giorno della Purificazione del 1257.
I Ministri, i custodi ed i deputati soprassedettero un
giorno intero senza dar corso a nessuno degli affari del
Capitolo, perchè non volevano saperne di accettare le
dimissioni. Allora entrato in Capitolo motivò, secondo che
seppe meglio e volle, la sua deliberazione, e, quelli a cui
spettava l'elezione, facendo ragione alla angustia, da cui
era premuto l'animo di lui, quantunque a malincuore,
gli dissero: Padre, voi che visitaste tutti i conventi dell'Ordine,
e conoscete le virtù e le doti dei singoli frati, indicatene
uno idoneo a questo ufficio, e sia vostro successore.
E subito designò frate Buonaventura da Bagnorea;
e aggiunse che uno più degno di quello non lo conosceva
in tutto l'Ordine; e per voto unanime fu eletto. Pregarono
poi frate Giovanni di tenere la presidenza del Capitolo
fino alla sua chiusura, ed accettò. Il successore frate
Bonaventura resse l'Ordine diciassette anni, e fece molto
di bene. Frate Giovanni, esonerato dall'ufficio, andò ad
abitare nel romitaggio di Greccio, dove il beato Francesco,
il dì della Natività del Signore, aveva rappresentata la
scena del presepio, di che è parlato estesamente nella sua
biografia. Ed ivi frate Giovanni abitando, vennero due
uccelli selvatici da una vicina boscaglia, grossi come oche,
e fecero loro nido, deposero le uova, e covarono i pulcini
sotto il tavolo che gli serviva a continuo studio, e da lui
si lasciavano senza renitenza accarezzare. Ed andato un
giorno a fargli visita un Vescovo, desiderò di avere, ed
ebbe da lui per favore, uno di que' pulcini. Inoltre una
mattina frate Giovanni, svegliato per tempissimo il suo
camillo, perchè voleva dir messa, questi rispose che s'alzerebbe
subito; ma siccome si trovava ancora mezzo tra
<span class="pagenum" id="Page_190">[190]</span>
il sonno e la veglia, di nuovo cadde in preda al sopore.
Dopo qualche tempo si risvegliò, si vergognò della sua
sonnolenza, e, accorso alla chiesa, trovò che frate Giovanni
diceva messa, e aveva un camillo in cotta, che lo
serviva benissimo; e, finita la messa, senza dir verbo si
ritirarono. Nel corso della giornata però frate Giovanni
disse al suo camillo: sia tu benedetto, o figlio, perchè
oggi mi hai servito messa con tanta attenzione e devozione,
che son di credere avermi perciò Iddio conceduta
la straordinaria consolazione, che oggi ho provato nel dir
messa. A cui il camillo rispose: Padre, perdonate se
quando mi chiamaste io era così vinto dal sonno che non
potei accorrere prontamente a servirvi; e quando arrivai
vidi che altri vi serviva. Eppure io so che non c'è nel
convento nessun forestiero, ed ho interrogato ad uno ad
uno tutti i frati di casa se mai alcuno di loro vi avesse
servito alla messa, ed ognuno ha risposto che no. A cui
frate Giovanni rispose: Io credeva che fossi tu, ma chicchè
sia stato, sia egli benedetto, e sia benedetto il nostro
Creatore in tutti i suoi doni. Molte altre bellissime e
buonissime cose vidi, udii e conobbi di Frate Giovanni
da Parma, già Ministro Generale, degne di essere tramandato
ai posteri, ma che passo in silenzio, sia per
brevità, sia perchè mi affretto a parlare d'altro, sia perchè
la Scrittura dice nell'Ecclesiastico 11. <i>Prima che
muoia non lodare nessun uomo</i>. E frate Giovanni
vive tuttora, sebbene carico d'anni, ed ora, che questi
fatti affido alla carta, volge l'anno del Signore 1284,
giorno successivo alla festa dell'invenzione di S. Michele,
anno IV del Pontificato di Martino IV, indizione
12, mese di Maggio, martedì. Il padre di frate
Giovanni si chiamò Alberto Uccellatore perchè si dilettava
di andare a caccia d'uccelli, e ne faceva professione.
Dunque, come più su è stato detto, gloriandomi
io in Arles, al cospetto di frate Giovanni d'aver ricevuto
<span class="pagenum" id="Page_191">[191]</span>
la facoltà di predicare a Lione da Papa Innocenzo IV,
il mio compagno frate Giovannino dalle Olle soggiunse:
Preferirei d'averla dal Ministro Generale anzichè da un
Papa qualunque; e se è necessario passare sotto la prova
di un esame, ci esamini frate Ugo, e alludeva a quell'illustre
Ugo Provenzale, che si trovava allora nel
convento di Arles in occasione dell'arrivo del Ministro
Generale, di cui era intimo amico. Ma frate Giovanni
rispose: Non permetto che vi esamini frate Ugo vostro
amico, che sarebbe vosco indulgente; chiamatemi invece
il lettore e il ripetitore di questo convento. Chiamati,
accorsero, e il Generale disse loro: Ritiratevi in disparte
con questi due frati e sottoponeteli ad esame sulle materie
e sull'arte del predicare; e riferitemi se meritano
di avere facoltà di predicare. E a me la conferì, al mio
compagno la negò, perchè era ignorante. Il generale tuttavia
gli disse: Ciò che si differisce, non è perduto; studia,
o figlio mio, e dammi la consolazione di prepararti
a rispondere meglio a chi ti esaminerà. In quel frattempo
arrivarono due frati Toscani; uno di Prato, frate Gherardo
fratello di frate Arlotto, ed uno da Colle<a class="tag" id="tag135" href="#note135">[135]</a>, frate Benedetto,
che andavano a studio a Tolosa. Eglino erano
allora diaconi ed erano buoni scolari, ed avevano studiato
meco più anni nel convento di Pisa. Essi, volendo partire
all'indomani, mandarono frate Marco dal Generale,
di cui era compagno, a pregarlo che volesse conferire
loro la facoltà di predicare, e di essere promossi al sacerdozio.
Quella sera il Generale recitava compieta, ed
io solo era con lui quando in quel momento arrivò frate
Marco, e interruppe la nostra compieta per fare la sua
ambasciata. Ma il Generale col calore e coll'enfasi di
quello spirito, che soleva avere quando gli pareva d'essere
<span class="pagenum" id="Page_192">[192]</span>
eccitato da zelo divino, rispose a frate Marco suo compagno:
Fanno male que' frati, ed è impudenza domandar
tanto, mentre l'Apostolo dice: <i>Nessuno arroghi a se
stesso gli onori</i>. Ecco: Essi sono or or partiti dal Ministro
loro, che conosceva la loro abilità, e poteva loro
conferire quanto domandano a me; vadano dunque a
Tolosa, dove sono mandati a studiare, ed imparino, che
ivi non sono necessarie le loro prediche; a tempo debito
potranno ottenere quello che desiderano. Allora frate
Marco, vedendo il Generale conturbato, diede un'altra
piega al discorso e disse: Padre, dovete credere che non
eglino mi hanno mandato, ma frate Salimbene può avermi
detto ch'io parlassi a voi per loro. E il Generale di rimando:
Frate Salimbene è sempre stato quì con me a recitare
compieta; quindi son certo che non ha dato a te
questa incumbenza. Si ritirò adunque frate Marco dicendo:
Così volete, così si faccia. Io mi accorsi che frate Marco
non aveva accolta con animo sereno quella risposta; e,
finita la compieta, andai per confortarlo, e mi disse: Frate
Salimbene, ha fatto male frate Giovanni a farmi diventar
rosso la faccia, e non ascoltare la mia preghiera per sì
poca cosa. Anch'io fatico per l'Ordine nostro, sono suo
compagno e segretario, sebbene io mi trovi in età avanzata.
È vero che sono partiti or ora dal loro Ministro,
che li conosce a pieno, e appunto perchè li conosce buoni
di indole e di ingegno li manda a studio a Tolosa, perchè
vadano poi a Parigi. Ma questi frati gradivano più d'avere
la facoltà di predicare dalla santità e dignità di frate
Giovanni, che da frate Piero da Cori<a class="tag" id="tag136" href="#note136">[136]</a> loro Ministro.
Volevano poi essere promossi al sacerdozio perchè la città
di Pisa, dove abitarono, da trent'anni, come sapete, è interdetta
delle ufficiature ecclesiastiche, avendo i Pisani fatto
<span class="pagenum" id="Page_193">[193]</span>
prigionieri in mare molti Cardinali ed altri Prelati, e per
giunta occupano di forza sui monti dieci castelli del
Vescovo di Lucca, ed hanno invaso la Garfagnana contro
la volontà della Chiesa. (La Garfagnana è un territorio
montano tra il Lucchese e il Lombardo). Laonde, trovandosi
eglino a Pisa, non si presero pensiero della promozione
al sacerdozio; ma ora desidererebbero d'esser fatti preti
per dir messa pe' vivi e pe' morti ed essere più utili ai
frati, presso i quali si recano; e questi giovani se lo
avrebbero in tutta loro vita per un benefizio, ed ora sarebbero
riconoscenti della grazia se l'avessero conseguita;
e sallo Iddio con qual rossore sulla fronte mi presento
a loro per annunziare che sono state vane le mie preghiere.
A cui io breve risposi e dissi: Mi piacciono le
tue considerazioni più che la risposta del Generale; ma
abbi pazienza, chè la pazienza per l'uomo è perfezione.
Quella sera stessa il Generale fece chiamar me e il mio
compagno, e ne disse: Figliuoli; spero di partirmi presto
da voi, perchè mi sono proposto di fare una visita ai
frati della Spagna. Perciò sceglietevi un convento, qualunque
esso sia fra tutti quelli dell'Ordine, ove vi piaccia
andare, eccetto però quello di Parigi, e là vi manderò;
avete tempo tutta notte a pensare, a scegliere, a deliberare;
domani me ne farete cenno. E l'indomani al primo incontrarci,
ne disse: Quale deliberazione avete presa? quale
scelta avete fatto? A cui io risposi: Nulla deliberammo a
proposito della scelta d'un convento ove andare per non
essere noi stessi la causa del nostro dolore; ci rimettiamo al
vostro volere; mandatene ove a voi piace, e noi obbediremo.
Accolta per virtuosa la nostra risposta, ne soggiunse:
Andatene ve dunque al convento di Genova, ove vi troverete
in compagnia di frate Stefano Inglese, che manderò
colà. Intanto scriverò al Ministro e a que' frati, che vi
usino que' riguardi che userebbero a me stesso; e che tu,
frate Salimbene, sia promosso al sacerdozio, e il tuo compagno
<span class="pagenum" id="Page_194">[194]</span>
Giovannino al diaconato. E quando verrò là, se vi
troverò contenti, n'avrò tanta consolazione, se no, troverò
modo di contentarvi; e tutto fu fatto. Poi quel giorno
stesso il Generale disse a frate Ugo amico suo: Che ne
dite, frate Ugo? Dobbiamo andarcene insieme in Ispagna
per adempire il consiglio dell'Apostolo? E frate Ugo
rispose; Anderete voi, Padre; io desidero chiudere i miei
giorni nella terra de' padri miei. E subito lo accompagnammo
alla barca che l'aspettava sul Rodano. Era la
festa di S. Michele, dopo nona, e, datone l'addio, si mosse
per arrivare in giornata a S. Egidio. Noi per mare andammo
a Marsiglia, ove trovammo frate Stefano Inglese,
che mi pregò di dire al Guardiano che per la festa del
beato Francesco avrebbe predicato volentieri al clero e
ai frati. Ma il Guardiano rispose che l'avrebbe udito di
molto buon grado, se non avesse temuto di fare uno sfregio
al Vescovo, che doveva andare a rendere quella festa
più solenne del solito. Passata la solennità del beato
Francesco, prendemmo il mare e andammo a Jeres, al
convento di frate Ugo; e frate Stefano, che non potè trovare
imbarco col suo compagno s'avviò per terra al convento
di Genova. Io poi ed il mio compagno facemmo
sosta a Jeres per godere la compagnia di frate Ugo, dalla
festa del beato Francesco sino al giorno d'Ognissanti.
Ed io era ben lieto dell'occasione di starmi in conversazione
di frate Ugo, col quale tutta la giornata si parlava
della dottrina dell'Abbate Gioachimo. Perocchè egli ne
possedeva tutte le opere pubblicate, era uno de' suoi più
caldi seguaci, uno de' chierici più illustri del mondo per
scienza e santità incomparabile. Tuttavia io era in dispiacere
perchè il mio compagno era malato morto
e non voleva aversi riguardi, e per l'una parte l'inverno
rendeva più difficile la navigazione, e per l'altra,
quell'anno, il soggiorno di Jeres era malsano pel vento
marino, ed anch'io, non malato, appena poteva respirare
<span class="pagenum" id="Page_195">[195]</span>
di notte, anche stando all'aperto. Ma la notte si udivano
lupi a torme ululare, e li ho uditi più volte; perciò dissi
al mio compagno, che era un giovane sempre inchiodato
nelle sue idee: Tu non vuoi averti riguardi da ciò che ti
fa male, e sempre fai ricadute. Io riconosco questo paese
molto insalubre, e non vorrei morire ora, perchè vorrei
arrivare a vedere le cose che predice frate Ugo. Perciò
sappi che, se trovo tra' nostri frati una compagnia che
mi garbi, partirommi con quella. Allora rispose: Mi piace
la proposta, verrò anch'io con te; ma si arrese
perchè sperava che nessun frate fosse per mettersi in
viaggio con noi. Quand'ecco, per grazia di Dio, subito
presentarsi un certo frate Ponzio, sant'uomo, che aveva
dimorato con noi nel convento di Aix, ed andava a
Nizza, del cui convento era stato eletto Guardiano. Quando
ci vide, mostrossi tutto festoso, e gli dissi: Vogliamo
venir con voi, giacchè noi dobbiamo andare a Genova.
Egli se ne mostrò molto lieto, e disse: Vado subito a
procurarmi un imbarco. L'indomani, dopo il pranzo, ci
recammo alla nave, che era distante dal convento dei
frati un miglio. Ma il mio compagno non voleva seguirmi.
Veduto però ch'io assolutamente partiva, si licenziò dal
Guardiano del convento, e, dopo noi, si mise in via. E
dandogli io la mano per aiutarlo a salire a bordo, si
trasse indietro, come io gli facessi orrore, e disse: Non
sia che tu mi tocchi, tu che non mi hai serbata nè fede,
nè buona compagnia. Ed io di rimando: Miserabile, sii
riconoscente alla bontà di Dio verso di te, la quale mi
ha rivelato che se tu fossi rimaso qui, ne saresti morto.
Ma egli era tanto protervo che non aggiustò fede alle
mie parole finchè il morbo colla sua gravità non glielo
fece intendere. Difatto tutto l'inverno non potè liberarsi
dalla malattia, che aveva contratta in Provenza. ....
e mi imbarcai il giorno di S. Mattia, e, da Genova al convento
di frate Ugo, navigai quattro giorni; e trovai morti
<span class="pagenum" id="Page_196">[196]</span>
e sepolti sei frati di quel convento; primo de' quali il
Guardiano, che aveva accompagnato alla nave il mio
compagno; un altro fu frate Guglielmo da Pertuis<a class="tag" id="tag137" href="#note137">[137]</a>,
eccellente predicatore, che una volta aveva soggiornato
nel convento di Parma, ed altri quattro che non è necessario
nominare. Quando poi, al mio ritorno al convento
di Genova, dissi al mio compagno che erano morti i suddetti
frati, mi rese molte grazie d'averlo tratto dalle
fauci della morte. Finalmente guarì, e dopo alcuni anni
andò in una provincia d'oltremare, (quell'anno in cui
per la seconda volta partì per una crociata il Re di
Francia) e andò a Tunisi, ove fu fatto custode, e, come
custode, venne poi ad un Capitolo generale celebratosi
ad Assisi, in cui fu creato Ministro Generale frate Bonagrazia,
e fu distribuita ai frati una chiosa della Regola.
E avendo poi i cristiani che erano in Egitto prigionieri
dei Saraceni mandato a pregare Papa Nicolò III che per
amore di Dio inviasse loro un buono ed adatto sacerdote,
a cui potere confidenzialmente confessare i proprii
peccati, il Papa incaricò il Ministro Generale di
designare un frate, ed il Generale Bonagrazia volle che
quel sunnominato mio compagno, in virtù di salutare
obbedienza, e per la remissione di tutti i suoi peccati,
andasse dai prigionieri cristiani, che erano in Egitto.
Egli poi ottenne dal Ministro Bonagrazia di poter venire
al primo Capitolo generale, e poscia andare nella provincia
di Bologna, alla quale a principio apparteneva.
Ed ogni cosa fu fatta a dovere. Perocchè e per opera
sua e coll'aiuto d'altri ne venne molto di bene a quei
cristiani. E vide il rinoceronte, e la vigna del balsamo,
e portò manna in un vaso di vetro, ed acqua della fontana
di S. Maria, senza la cui irrigazione la vigna del
balsamo non può fruttare, e portò seco pezzi del legno
<span class="pagenum" id="Page_197">[197]</span>
del balsamo, e molte altre cose nuove per noi, e le faceva
vedere ai frati; e riferiva come i prigionieri cristiani
erano trattati dai Saraceni, i quali li fanno scavare
le fosse de' loro castelli, e asportarne la terra in corbelli,
e non si danno loro che tre piccoli pani per testa al
giorno. Dopo dunque che fu celebrato il primo Capitolo
generale in Alemagna, a Strasbourg, al quale egli era
intervenuto, fu colto da morte nel primo convento che
trovò sulla via del suo ritorno presso Strasbourg, e rifulse
per miracoli che operò. Tale era frate Giovannino
dalle Olle di Parma, che appartenne alla provincia di
Romagna, ossia dell'Esarcato Greco, alla provincia di
Bologna, e alla provincia di Terra Santa; e fu mio compagno
in Francia, in Borgogna, in Provenza e nel convento
di Genova; scrittore buono, buon cantore, buon predicatore,
buono, onesto ed utile uomo, la cui anima riposi
in pace. Nel convento ove morì v'era un frate minore
malato di malattia incurabile, per quel che ne san
fare i medici, il quale si diede a pregare Iddio affinchè
per amore di frate Giovannino volesse concedergli piena
salute, e subito guarì. Ho udito raccontarlo da frate
Paganino da Ferrara, che era presente. Trovandomi io
adunque con lui e con frate Ponzio, nuovo Guardiano
di Nizza, quel giorno stesso che lasciammo frate Ugo e
Jeres, approdammo a Nizza, che è città sul mare; e
vedemmo ed imparammo a conoscere frate Simone Pugliese
da Montesarchio<a class="tag" id="tag138" href="#note138">[138]</a>, che era procuratore dell'Ordine
alla Corte pontificia, che allora aveva residenza a
Lione. Egli voleva andare a Genova ed aspettava al lido
in compagnia del refettoriere di Lione, se mai potessero
trovare una nave a loro conveniente, e dissi loro: Noi la
nostra nave l'abbiamo già noleggiata, e domani prenderemo
il mare. Ed eglino se ne congratularono con noi.
<span class="pagenum" id="Page_198">[198]</span>
Tutta la giornata seguente e tutta la notte si navigò, e
al primo mattino si entrò in porto a Genova, che è presso
il mare, ed era una domenica. I frati, quando ci videro,
ne fecero i loro rallegramenti, e mostrarono di
gradire il nostro arrivo; ma in ispecie frate Stefano Inglese,
che era lettore, cui poscia il Ministro Generale
mandò a Roma, come gli aveva promesso, e vi fu lettore,
e vi morì col suo compagno frate Iocelino, dopo che ebbero
appagato il loro desiderio di vedere la città eterna
co' suoi santuarii; e allora era Ministro di quella provincia
frate Giacomo da Iseo<a class="tag" id="tag139" href="#note139">[139]</a>. Nel convento di Genova,
quando vi arrivai, c'era anche frate Taddeo Romano,
già canonico di S. Pietro di Roma; era vecchio, vecchissimo,
e dai frati stimato per santo. Altrettanto è da dire
di frate Marzio da Milano, che era stato Ministro, e
di frate Rabuino di Asti. Questi era stato Ministro della
provincia di Terra di Lavoro e della provincia della Marca
di Treviso, ed aveva soggiornato a lungo con frate
Giovanni da Parma nel convento di Napoli. Nel Capitolo
di Lione si adoperò a far nominare Generale frate Giovanni
da Parma, sollecitandone i frati; e Iddio appagò
il suo desiderio. Trovai pure a Genova frate Bartolino
custode del convento, che poi fu Ministro; frate Pentecoste,
santo uomo; e frate Matteo da Cremona, anch'egli
un santo; i quali tutti ne usarono gentilezze e carità. Il
Guardiano poi diede a me due tonache, una più fina,
l'altra meno, ed altre due parimente ne diede al mio
compagno. Il Ministro, frate Nantelmo da Milano, che era
stato lettore, uomo santo e consacrato a Dio, disse che
m'avrebbe procurato qualunque piacere e grazia gli avessi
mostrato di desiderare, e delegò frate Guglielmo
Piemontese suo compagno, uomo valente in letteratura
e santo, ad insegnarmi a dir messa ed a cantare. Tutti
<span class="pagenum" id="Page_199">[199]</span>
costoro salirono già da questo mondo al Padre eterno; e
i loro nomi sono scritti nel libro della vita; chè buona
e lodatissima fu sempre la loro condotta. Non ho mai
visto uomo che, più di frate Nantelmo Ministro di Genova,
si assomigliasse a frate Vitale Ministro di Bologna,
sia nella persona che nel carattere, ne' costumi, in tutto;
ed era molto nella grazia di frate Giovanni da Parma.
In questo anno 1248 era a Genova un Vescovo di Corsica,
che era stato monaco nero dell'Ordine di S. Benedetto,
piacentino per padre, e parmigiano per madre, la quale
era della famiglia degli Scarpa. Rè Enzo, o Federico suo
padre ex Imperatore, lo aveva fatto espellere dalla Corsica,
che è vicina alla Sardegna, in odio alla Chiesa, e
dimorava a Genova, ed era ridotto a fare l'amanuense
per guadagnarsi il vitto, e ogni dì veniva alla messa dei
frati Minori, e dopo andava in iscuola ad ascoltare la
lezione di frate Stefano Inglese. E causa dell'espulsione
fu che l'Imperatore Federico aveva dato ad Enzo od
Enrico, suo figlio illegittimo, una donna Sarda in moglie,
che si chiamava Donzella. Questo Vescovo adunque mi
consacrò Sacerdote nella chiesa di S. Onorato, che ora è
annessa al convento de' frati Minori di Genova, ma allora
non apparteneva ai frati; chè quantunque fosse eretta su
di un'area che era di proprietà dei frati, pure l'aveva
occupata un prete e la teneva senza che avesse parrocchiani.
Quando i frati si coricavano nelle loro celle dopo
il mattutino per riposare, quel buon uomo, colle sue campane,
non li lasciava posare; ed ogni notte era di quella.
Per cui i frati del convento di Genova seccati troppo, si
adoperarono presso Papa Alessandro IV per avere quella
chiesa, e la ebbero. Ma quando Papa Alessandro canonizzò
S.ª Chiara, nella celebrazione della prima messa
di detta Santa, recitatane l'orazione, gli si avvicinò quel
sacerdote e disse: Per amore della beata Chiara, Padre,
vi prego di non privarmi della chiesa di S. Onorato. E
<span class="pagenum" id="Page_200">[200]</span>
il Papa, toltegli dalla bocca le parole, in suo dialetto
cominciò a dire ripetutamente: Per amore di S.ª Chiara
voglio che la abbiano i frati; e lo ridisse tante volte che
pareva quasi un pazzarello; e quel prete, udendo quella
risposta e in tal modo data, sospirò e partissene. Nel
tempo in cui io abitai a Genova, eravi pure un Arcivescovo,
basso di persona, molto vecchio e avaro, e sul
conto suo correvano anche altre sinistre voci; si diceva
cioè che non fosse in tutto cattolico. Egli un giorno convocò
nel suo palazzo il clero regolare e secolare, quasi
volesse fare un sinodo, ma lo scopo vero era quello di
ascoltare, come desiderava, un'orazione di frate Stefano
Inglese dell'Ordine de' Minori, poichè l'aveva sentito
lodare altamente per celebre oratore ed illustre chierico.
Vi fui anch'io, e riferisco quanto ho udito. Primo fu
egli a predicare; dopo di lui non permise che altri parlasse
tranne frate Stefano, il cui sermone magnificò con
lodi. Encomiò frate Stefano anche per la sua scienza,
bontà, onestà e santità di vita, aggiungendo che un chierico
tanto illustre aveva onorato assai la città di Genova
venendo dall'Inghilterra in Italia, e che, se egli fosse stato
ancor giovane, avrebbe volentieri, ogni volta che l'avesse
potuto, assistito nella scuola alle lezioni di lui. Poi fece
i suoi elogi al Vescovo di Corsica come religioso, e santa
ed onorata persona, e come distintamente abile a leggere,
scrivere, porre in carta le note musicali, cantare,
e come rispettabile per ogni maniera di virtù; ed aggiunse
che era povero, perchè l'Imperatore lo aveva
cacciato dal suo episcopio, e raccomandò a tutti che lo
aiutassero in ogni possibile maniera. Vi fu chi osservò
che l'Arcivescovo con questa raccomandazione fece vergogna
a sè stesso, perchè egli doveva soccorrere un Vescovo
bisognoso tenerlo presso di sè nella sua Corte, e
n'avrebbe avuto merito, premio ed onore. Ma Seneca
dice: <i>L'avarizia del vecchio è simile ad un mostro.</i>
<span class="pagenum" id="Page_201">[201]</span>
Parimente Marziale Coco dice:
</p>

<div class="poem"><div class="stanza">
<p class="i01"><i>Miramur iuvenes largos, vetulosque tenaces;</i></p>
<p class="i01"><i>Illis cum multum; his breve restat iter.</i></p>
</div></div>

<div class="poem"><div class="stanza">
<p class="i01">È un fatto in vero sovra ogni altro strano</p>
<p class="i01">Che scialacqui il garzon lunge da morte,</p>
<p class="i01">E ammassi poi con appetito insano</p>
<p class="i01">Chi già del cimiter bussa alle porte.</p>
</div></div>

<p>
Doveva dunque il ricco Arcivescovo tenere in casa sua il
povero Vescovo, e dire con Giacobbe Genesi 22º ecc; ma
la sua avarizia e tirchieria ne lo dissuase: e dopo la mia
partenza da Genova seppi poi che l'avevano ucciso. Simile
a lui per avarizia ed esosità era il Vescovo di Ferrara.
Tanto che, quando il Patriarca di Gerusalemme,
arrivato a Ferrara d'oltremare, in viaggio per recarsi
alla Corte pontificia a trattare di suoi affari, lo pregò
di ospitarlo una notte nel suo episcopio, n'ebbe un rifiuto.
Ma arrivato a Corte, e, fermatovisi alquanto tempo,
vi fu eletto Papa. Questi fu Urbano IV oriondo di Troyes;
e scrisse al Vescovo di Ferrara una lettera di questo tenore:
Sappi che ora io sono Papa, e non avendomi tu
voluto accogliere come ospite, quantunque l'Apostolo
dica: Il Vescovo deve essere ospitale, dell'avarizia e
tircheria tua potrei ricambiartene a misura del merito ecc.
Non si è però mai saputo che il Papa ne lo abbia punito.
Tuttavia egli rimase sotto il peso di una continua
trepidazione, che gli valse per una non piccola punizione.
Il Vescovo suaccennato era oriondo di Brescia, medico,
poi Vescovo di Piacenza. Finalmente andò a Roma, ove
ne ottenne il Vescovado di Ferrara. A Piacenza teneva
in casa due frati Minori, a cui per avarizia dava un
vitto meschino. Nell'anno 1248 Papa Innocenzo IV, che
risiedeva a Lione co' suoi Cardinali, mandò frate Simone
da Montesarchio, procuratore dell'Ordine dei frati Minori,
di cui ho parlato più su, in Puglia, perchè sottraesse
il regno di Puglia e di Sicilia dal dominio di
Federico Imperatore deposto; e molti di quegli abitanti
volse ad abbracciare il partito della Chiesa. Ma finì che
<span class="pagenum" id="Page_202">[202]</span>
l'Imperatore lo fece prendere, e gli fece subire diciotto
torture, sostenute tutte da quel frate con una fiera rassegnazione,
senza che i tormentatori potessero estorcere
nulla dalle sue labbra, tranne che lodi a Dio; e Iddio
operò per intercessione di lui molti miracoli, e voglia il
cielo che sia intercessore anche per noi, e così sia. Questi
fu mio amico e venne meco dal Papa alla Corte di Lione,
e passando da Nizza a Genova per mare, ci raccontammo
molti fatti. Era di statura mezzana e bruno, somigliante
a S. Bonifacio, uomo sempre allegro e intraprendente, di
buona vita e sufficiente coltura letteraria. Vi fu anche
un altro frate Simone, detto della Contessa, cui Iddio
rese illustre, cingendolo di una raggiante aureola di miracoli;
e frate Giovanni da Parma lo fece Ministro della
provincia di Assisi, nella vallata di Spoleto. Questo fu
mio intimo amico nel convento di Marsiglia, l'anno in
cui il Re di Francia andò la prima volta oltremare, cioè
l'anno 1248, anno in cui i fuorusciti di Reggio, partigiani
della Chiesa, presero di viva forza tutti i castelli
della montagna; e i Parmigiani ricuperarono Bibbianello<a class="tag" id="tag140" href="#note140">[140]</a>,
Cavriago<a class="tag" id="tag141" href="#note141">[141]</a>, Guardasone<a class="tag" id="tag142" href="#note142">[142]</a> e Rivalta<a class="tag" id="tag143" href="#note143">[143]</a>, e infierì
anche una estesa moria, della quale restò vittima
l'Abbate di S. Prospero di Reggio. Lo stesso anno l'Imperatore
già deposto riconquistò Vercelli; e fu ucciso
<span class="pagenum" id="Page_203">[203]</span>
Bonacorso da Palù; e furono mandati ostaggi in Puglia
Ruzinente di Reggio e Maravone e molti altri Reggiani.
Il Re Enzo, che allora occupava la città di Reggio, fece
aprire un gran cavo verso la Scalopia<a class="tag" id="tag144" href="#note144">[144]</a> sino al Po; e
il Vescovo di Tripoli, che era de' Roberti di Reggio, morì
in Parma, e fu sepolto nella Basilica cattedrale, che è
dedicata alla Beata Vergine; e Bernardo di Rolando dei
Rossi da Parma, cognato di Papa Innocenzo IV, fu preso
e ucciso dagli imperiali, perchè, tornando da Fornovo, il
suo cavallo incespicò e cadde a terra. Che se l'Imperatore
l'avesse avuto in mano vivo......... e la guerra era
grossa. L'Imperatore aveva il suo quartiere a Cremona,
e faceva spesso sue scorrerie sull'Agro parmigiano, e si
soffermava talora ne' dintorni di Parma co' suoi tedeschi
ed altri di parte sua, spiando l'occasione di vendicarsi
de' Parmigiani, che l'avevano cacciato in fuga, e
distrutta Vittoria sua città, costrutta presso Parma, in
una località chiamata Grola. E in quel tempo teneva la
signoria di Modena, Reggio e Cremona, mentre que' cittadini
di queste città, che parteggiavano per la Chiesa,
vagolavano al di fuori schivando sempre le strade. Nell'anno
suindicato Lodovico Re di Francia passò il mare
per battere i Saraceni d'Oriente, e prese loro Damiata;<a class="tag" id="tag145" href="#note145">[145]</a>;
i Bolognesi assediarono Bazano, castello de' Modenesi,
lo espugnarono e lo occuparono il giorno 6 di Luglio.
Così la Chiesa, mentre era allora Legato in Lombardia
Ottaviano Cardinal diacono, ricuperò le Romagne e riacquistò
quasi tutta la Marca d'Ancona. Nell'anno predetto,
come già accennai, Lodovico Re di Francia co' suoi tre
<span class="pagenum" id="Page_204">[204]</span>
fratelli, coll'esercito e con una innumerevole caterva di
volontarii, tutta gente del volgo, verso la Pentecoste,
presa la croce, incominciò il suo viaggio e passò il mare
per debellare i Saraceni e ricuperare Terra Santa. E a
prima giunta occupò Damiata; ma poi, per le colpe dei
Francesi, restò ucciso Roberto secondogenito fratello del
Re, ma non mancò di colpa il Re stesso, perchè, inebbriato
dalla fortuna del primo fatto d'armi, ciecamente
credette di avviluppare tutti i Saraceni, e d'un colpo
solo distruggerli tutti. Nella vallata di S. Giovanni di
Morienna (che si stende da Susa in Lombardia sino a
Lione, tra la città di Grenoble e il castello di Ciamberì)
ad una lega di distanza da Ciamberì vi è una pianura,
che si chiama propriamente valle di Savoia, sopra la
quale alzava il capo un monte altissimo, che in quell'anno
una notte franando ingombrò, anzi otturò, la valle;
e quella frana si vede ancora lunga una lega, e larga una
e mezzo, e sotto vi restarono sepolte sette parocchie con
quattromila abitanti. Quando accadde questo disastro io
era a soggiornare nel convento di Genova, ove udii la
voce che ne correva; ma l'anno dopo passai per quella
contrada, cioè per Grenoble, e me ne accertai. Dopo
tempo poi, abitando io nel convento di Ravenna, ne interrogai
frate Guglielmo Ministro Provinciale di Borgogna,
che passò da Ravenna per andare ad un Capitolo generale,
e ne scrissi fedelmente e veracemente tutto quello che
ne seppi.
</p>

<h2 class="anni" id="a1249">a. 1249</h2>

<p>
L'anno del Signore 1249, dimorando io nel convento
di Genova, il Ministro frate Nantelmo volle ch'io mi
recassi dal Ministro Generale per affari della provincia
di Genova. M'imbarcai il giorno di S. Mattia Apostolo,
e in quattro giorni arrivai a Jeres al convento di frate
Ugo. Egli al vedermi fece vivissima festa, ed, essendo
Vicario del Guardiano, pranzò con me e col mio compagno
come in famiglia, senza che nessun altro vi fosse presente,
<span class="pagenum" id="Page_205">[205]</span>
tranne il frate che ne serviva; e ne fece imbandire un
pranzo di pesci di mare e d'ogni altra cosa lautissimo.
Eravamo al principio di quaresima; e il mio compagno,
che era Genovese, e i frati di quel convento fecero le
meraviglie per la famigliarità e dimestichezza usatami,
sapendo che frate Ugo non era uso pranzare in quelle
ricorrenze in compagnia d'alcuno; forse perchè era quaresima.
Durante il pranzo si parlò molto di Dio, della
dottrina dell'Abbate Gioachimo, e delle cose future; e
seppi, come più sopra ho detto, che erano morti in quel
convento sei frati, che, circa al dì d'Ognissanti, io vi
aveva lasciati vivi e sani. E, quando io partii da Genova,
vi era vicino alla sagristia un mandorlo fiorito; ed in
Provenza vidi le mandorle grosse col mallo verde; trovai
anche fave grosse e fresche ne' baccelli. Dopo pranzo mi
avviai alla volta del Ministro Generale, che, dopo il
tempo necessario pel viaggio, trovai in Avignone, reduce
dalla Spagna, d'onde era stato richiamato da Papa Innocenzo
IV, residente allora a Lione, per affidargli una
missione presso i Greci, i quali si sperava di ricondurre,
coll'aiuto di Vattacio, in seno della Chiesa romana. Avignone
è una città della Provenza, non lunge dal Rodano,
nella quale in processo di tempo morì frate Bonagrazia
Ministro Generale. Poscia andai a Lione col Ministro
Generale stesso, e quando arrivammo a Vienna, incontrammo
il nunzio, che Vattacio aveva mandato al Papa,
per domandargli la missione del Ministro Generale in
Grecia. Quel nunzio era un frate de' Minori, e si chiamava
col mio nome, frate Salimbene, ed era Greco per parte
di un genitore, latino per parte dell'altro, e, per laico,
parlava benissimo il latino classico, e conosceva benissimo
anche quella lingua latina e greca che si parla volgarmente;
e il Generale lo condusse seco a Lione. Presentatosi
il Generale all'udienza, il Papa lo ammise al bacio
del volto, e gli disse: Iddio ti perdoni, o figlio, il tuo
<span class="pagenum" id="Page_206">[206]</span>
indugio; e perchè non venisti a cavallo per arrivare più
presto? forse perchè non posso farti le spese della cavalcatura,
tu non la prendesti? E frate Giovanni: Padre,
veduta la vostra lettera, m'affrettai quant'era possibile,
ma i frati pe' cui conventi io passava, avevano bisogno di
consigli e m'intrattenevano. E il Papa gli disse: Frate
Giovanni, abbiamo buone notizie; pare che i Greci siano proclivi
ad accordarsi colla Chiesa Romana. Laonde vorrei
che tu ti recassi tra loro con buona compagnia di frati
del tuo Ordine, e può essere che Iddio per opera tua si
degni concederne questa consolazione. Per parte mia ti
sarà concessa ogni grazia che domanderai. A cui frate
Giovanni di rimando: Padre, non mancherà chi obbedisca,
quando non manchi chi comandi. Io sono prontissimo,
e non mi conturba il pensiero del grave incarico d'eseguire
i tuoi comandi. E il Papa: Sia tu benedetto, o figlio,
la tua risposta è saggia e santa. Era allora a Lione
il lettore di Costantinopoli frate Tomaso, oriondo Greco,
dell'Ordine de' Minori, che era un sant'uomo e parlava
benissimo il greco ed il latino. Il Generale lo prese
per condurlo seco in Grecia, perocchè appunto per questo
scopo lo aveva mandato Vattacio. Condusse seco anche
frate Drudo, Ministro della provincia di Borgogna,
nobil uomo, bello, letterato, santo, lettore dottissimo in
teologia, che ogni giorno voleva predicare ai frati. Prese
pure con sè frate Bonaventura d'Iseo, uomo famoso e
Ministro da molto tempo in diverse provincie; e condusse
in sua compagnia molti altri frati di distinta abilità,
cui ora non occorre nominare. Finita la settimana di
Pasqua, si mosse da Lione. Eravi allora a Lione anche
frate Ruffino, Ministro di Bologna in compagnia di frate
Bonaventura di Forlì e di frate Bassetto. E frate Ruffino
Ministro mi disse: Io ti ho mandato in Francia a studiare
perchè tu fossi onore e splendore della mia provincia,
e tu andasti a soggiornare a Genova; sappi che
<span class="pagenum" id="Page_207">[207]</span>
me l'ho avuto per male assai, poichè pel lustro della
mia provincia mi do cura di far venire a Bologna frati
studiosi sin anche da altre provincie. Ed io risposi: Padre,
perdonatemelo, io non avrei creduto che ve ne offendeste.
Ed egli di rimando: Te lo perdono, purchè tu prometta,
quì, subito, per iscritto, di obbedire e ritornare col
tuo compagno, che è a Genova, alla provincia di Bologna,
a cui eri già addetto. Così fu fatto; e di quest'ordine
di obbedienza nulla seppe il Generale finchè stette a
Lione. In quel tempo era a Lione anche frate Rainaldo
di Arezzo della provincia di Toscana, che era venuto dal
Papa per farsi dispensare dall'accettare un Vescovato
che gli era stato conferito. Ed era quel di Rieti, ove,
essendo lettore al tempo in cui morì il Vescovo di quella
diocesi, i canonici per l'alta opinione che avevano
di lui, lo elessero ad unanimità per loro Vescovo.
Ma Papa Innocenzo, informato della scienza e santità
di lui, non solo non volle dispensarlo, che anzi, giusta
il parere de' suoi fratelli i Cardinali, gli comandò di
sobbarcarsi a quell'ufficio. Dopo poi, ed io era ancora a
Lione, gli fece l'onore di consacrarlo egli in persona.
Poscia io presi la via di Vienne, distante da Lione 15
miglia; in seguito passai per Grenoble, attraversai la
valle del Conte di Savoia, ed ebbi notizie particolari
della frana, e della ruina di quel monte, ed entrai in
una chiesa, che aveva per titolare S. Gherardo, la quale
era piena di camicie da ragazzi. Continuando il mio
viaggio arrivai ad Embrun<a class="tag" id="tag146" href="#note146">[146]</a>, dove era Arcivescovo un
Piacentino, che ogni giorno voleva avere commensali due
frati Minori, e faceva sempre apparecchiare anche per
loro alla sua tavola, e li serviva d'ogni vivanda, che a
lui si portava; e quando non aveva a pranzo i frati
Minori, quel tanto che sarebbe occorso per loro, se vi
<span class="pagenum" id="Page_208">[208]</span>
fossero stati, lo faceva distribuire ai poveri. In quella
Terra dimoravano otto frati; e il Guardiano del convento,
venutomi incontro, mi disse: Fratello, piacciavi d'andare
oggi a pranzo dall'Arcivescovo, che se l'avrà molto caro,
poichè da tempo non ha avuto frati Minori alla sua
mensa; perocchè quell'essere con lui a pranzo a' miei
frati fa troppa soggezione. A cui risposi: Padre, perdonateci
e non abbiatevelo per male, se non accettiamo,
perchè dopo pranzo vogliamo senza indugio partire; ed
esso, sapendo che veniamo dalla Corte del Papa, probabilmente
ci vorrebbe intrattenere, e, cercando a noi notizie,
ritarderebbe il nostro viaggio. Il Guardiano, udita la mia
risposta, non aggiunse verbo; ed io sottovoce dissi al
mio compagno: Ho pensato che sia meglio tirar dritto
per la nostra strada, giacchè abbiamo tempo opportuno
e lettere commendatizie; e così potremo portare più
sollecita risposta a chi ne ha mandati, e il Generale non
ne precorrerà col suo arrivo al convento di Genova; il
che spiacerebbe al nostro Ministro frate Antelmo. Piacquero
al mio compagno quelle osservazioni, e così si fece. Questa
è la città, il cui Arcivescovo fu miracolosamente convinto
di simonia a Lione da Ildebrando Priore di Clunì,
quando fungeva da Legato, come abbiam detto di sopra.
In seguito poi l'Arcivescovo di questa Terra fu creato
Cardinale della Corte romana; ed era uomo valente nelle
scienze, nel canto, in letteratura e per vita onesta e
santa. Una volta suonando un menestrello la viella in
sua presenza, e pregandolo che gli desse qualche cosa,
gli rispose: Se vuoi mangiare, per amore di Dio te ne
darò volentieri; ma nulla ti darei pel tuo canto e per
lo strimpellìo della tua viella, perchè cantare e suonare
la viella, come tu fai, so anch'io. Questo Arcivescovo
teneva sempre in compagnia due frati Minori; non è
però il Piacentino sunnominato. Partimmo da questa
città, attraversammo il Delfinato, ed arrivammo a Susa,
<span class="pagenum" id="Page_209">[209]</span>
che appartiene alla provincia di Genova. Giunti ad Alessandria
di Lombardia, trovammo due frati del convento
di Genova, frate Martino cantore, e frate Ruffino d'Alessandria,
ai quali il mio compagno frate Guglielmo Biancardo,
disse: Sappiate che voi perdete frate Salimbene
e il suo compagno che è a Genova, perchè frate Ruffino
Ministro di Bologna li richiama alla sua provincia. Io
poi, quantunque sia Genovese, non voglio tornare a
Genova, ma voglio andare al mio convento di Novara,
d'onde mi tolse il Ministro Provinciale, quando mi mandò
dal Generale. Noi abbiamo compiuta la nostra missione
con fede e con zelo, abbiamo fatto, a nostro avviso, ogni
cosa per bene, e lasciammo a Lione frate Pietro Lanerio
Guardiano di Genova, che vide colà il Generale, e frate
Buiolo, il quale alloggia in casa il Papa, ed è addetto
alla Corte; e se alcunchè non fosse stato da noi adempiuto
al tutto bene, speriamo che sarà corretto da loro. Inoltre
tra breve passerà da Genova anche il Ministro Generale,
che va inviato del Papa in Grecia, domandato dai Greci
stessi. Frattanto pigliate questa lettera, e, a nome del
Generale, consegnatela a frate Nantelmo Ministro. Dette
queste cose, tirò fuori la lettera che aveva, e la diede
a' miei compagni. L'indomani si passò da Alessandria a
Tortona, un viaggio di dieci miglia, e il giorno successivo
da Tortona a Genova, viaggio lungo assai. Quando
i frati mi videro, fecero le feste, perchè io ritornava di
lontano, e perchè io era apportatore di buone notizie. Il
Ministro e frate Stefano Inglese mi domandarono se il
Ministro Generale aveva visitato la Spagna. A cui risposi
che no, perchè il Papa l'aveva richiamato in seguito
all'invito de' Greci; e lo manda in Grecia perchè i Greci,
come ha scritto Vattacio, desiderano di ritornare nel
grembo della Chiesa romana: e spero che presto passerà
da Genova, e lo vedrete, e il vostro cuore ne giubilerà
per la consolazione che ne proverete. Dopo pochi giorni,
<span class="pagenum" id="Page_210">[210]</span>
arrivò poi, reduce da Lione, frate Rainaldo Vescovo, e nel
giorno dell'Ascensione predicò al popolo, e celebrò messa
colla mitra nella chiesa dei frati Minori di Genova; ed
io, che era già sacerdote, servii alla messa, quantunque
vi fossero già il diacono e il suddiacono e gli altri
inservienti; e fece imbandire ai frati un buon pranzo
di pesci di mare ed altre cose, e pranzò in refettorio
con noi molto famigliarmente. La notte successiva, dopo
mattutino, frate Stefano Inglese predicò ai frati ed era
a udirlo anche quel Vescovo, e tra le altre melliflue parole,
che di solito gli sgorgavano dalle labbra, a confusione
del detto Vescovo, riportò un esempio del seguente
tenore: «Ben disse una volta in Inghilterra un frate
Minore, laico, ma uomo santo, che il cero pasquale quando
si accende in chiesa, rifulge e illumina; ma quando poi
se gli pone su lo spegnitoio, si smorza e manda cattivo
odore: Così è di qualche frate Minore; quando nell'Ordine
del beato Francesco è acceso ed arde d'amor di Dio,
allora risplende ed è per gli altri un luminare di buono
esempio....» Io aveva osservato che il nostro Vescovo al
pranzo permetteva che i suoi frati facessero davanti a
lui le genuflessioni, quando gli servivano le pietanze; e
perciò s'attagliava appuntino a lui quanto quel frate
aveva detto del cero pasquale. All'udire tale linguaggio
il Vescovo trasse dal cuore un grosso sospiro, e terminato
il sermone, genuflesso, in assenza del Ministro Provinciale,
pregò frate Bertolino custode, che era uomo di natura
dolce e che era già stato Ministro, di concedergli licenza
di parlare. Ed ottenutala, si giustificò dicendo: Per vero
io nell'Ordine del beato Francesco sono stato come un
cero acceso, ardente, splendido, luminoso, e di buon esempio
ai veggenti, siccome ben sa frate Salimbene, che abitò
con me due anni nel convento di Siena, e conosce quale
concetto abbiano della mia vita passata i frati di Toscana;
ed anche i frati più vecchi di questo convento conoscono
<span class="pagenum" id="Page_211">[211]</span>
la mia condotta, per la quale, ad onore di questo convento
stesso, fui mandato a studio a Parigi. Se i frati al pranzo
vollero onorarmi con le genuflessioni, questo non è da
imputare a mia ambizione, perchè io ho loro ripetuto a
sazietà di non farle, nè io ho potuto loro imporre, nè
era di mia convenienza, nè avrei osato, di batterli colla
verga. Laonde accogliete, ve ne prego, per amor di Dio
le mie scuse, e assicuratevi che in me non vi fu nè
ambizione nè vanagloria. E dette queste cose, genuflesso,
a mia veduta e udita, confessò quella qualunque
che mai vi fosse stata sua colpa, se mai egli avesse
data ad alcuno involontaria occasione di cattivo esempio,
e promise di lanciar via da sè, tosto che il potesse,
lo spegnitoio, che gli avevano imposto sul capo. Dopo si
raccomandò ai frati, e noi lo conducemmo fuori, e per
segno d'onore l'accompagnammo sino ad un convento
di monaci bianchi ne' pressi di Genova, ove soggiornava
un vecchio che s'era spontaneamente dimesso
da Vescovo di Torino per potere con maggiore agio in
quel chiostro pensare a Dio e all'anima sua. Questi
avendo udito che Rainaldo era uomo dottissimo e che di
recente era stato eletto Vescovo, trasse un sospiro e gli
disse: Mi fa meraviglia che tu, uomo saggio, sia stato
travolto a tanta follìa di assumerti un vescovado, mentre
eri addetto ad un nobilissimo Ordine, quello cioè del
beato Francesco, che è l'Ordine de' frati Minori; Ordine
di altissima perfezione, nel quale chi dura tutta la vita,
senza dubbio è salvo; Ordine, in cui certamente era
meglio per te <i>essere umile di spirito co' mansueti, che
spartir le spoglie cogli altieri</i>. Prov. 16º. A mio avviso
tu hai fatto un grave errore, direi quasi un'apostasia,
perchè trovandoti in uno stato di perfezione e nella vita
contemplativa, ritornasti alla vita attiva. Anch'io fui
Vescovo, come sei tu; ma veggendo ch'io non aveva
potere di correggere la scostumatezza de' miei preti, che
<span class="pagenum" id="Page_212">[212]</span>
camminavano per le vie della vanità, <i>l'anima mia preferì
il laccio</i><a class="tag" id="tag147" href="#note147">[147]</a>. Lasciai pertanto l'episcopato e i miei
preti per salvare l'anima mia; e l'ho fatto seguendo
l'esempio del beato Benedetto, che abbandonò alcuni
monaci per averli riconosciuti discoli e maligni. Avendo
frate Rainaldo attentamente ascoltato queste considerazioni,
che gli piacevano e non erano nuove nella sua
coscienza, e riconoscendo che quel Vescovo aveva ragione,
non fece verbo di risposta. Perciò presi io la parola, perchè
il Vescovo di Torino non avesse la superbia di credere
d'aver operato da savio, e dissi a lui: Padre, or tu hai
detto d'aver abbandonato i tuoi preti; ma pensa un po'
se tu hai fatto bene. Papa Innocenzo III tra le tante
sentenze che ha lasciate ai posteri, ne ha una per un
Vescovo che voleva essere dispensato dal ministero, libro
delle Decretali 1º alla rubrica <i>della rinuncia</i>, che comincia:
<i>Nè pensare</i>. ecc. Mentre io diceva queste cose,
pendevano dalle mie labbra i due Vescovi, nè frate Rainaldo
osò prendere la parola per non parere di compiacersi
della sua dignità episcopale; ma in suo cuore andava
sempre più radicandosi il proposito di deporre l'ufficio
impostogli, e affrettava col desiderio il momento opportuno
di farlo. Andò adunque alla sua diocesi: ed arrivatovi,
accorsero i canonici a fargli visita, e gli parlarono di
un loro collega giovane e lascivo, che aveva più il fare
laico che del sacerdote, e che si lasciava crescere i capelli
lunghi e li tenea sciolti sulle spalle, nè voleva farsi la
tonsura. E il Vescovo lo prese pe' capelli, e gli affibbiò
uno schiaffo, e, fatti chiamare i genitori e i parenti di
lui, che erano nobili, ricchi e potenti, disse loro: O questo
vostro figlio si dia alla vita laicale, o porti abito
<span class="pagenum" id="Page_213">[213]</span>
che si addica ad un sacerdote; io non posso punto tollerare
che vesta a questo modo. Ed i genitori risposero:
A noi piace che sia prete, e voi fate di lui quello che
ve ne pare bene e dicevole. Allora il Vescovo di sua mano
stessa gli tagliò i capelli, e gli fece fare la chierica in
forma di cerchio, larga e rotonda, affinchè la tonsura presente
facesse ammenda della capellatura passata. Il chierico
ne restò profondamente mortificato, ma i canonici ne
ebbero piena soddisfazione. Frate Rainaldo però non potendo
con coscienza tranquilla dissimulare quella sbrigliatezza
del clero, e riconoscendo di non poterlo ritornare
alla rettitudine ed all'onestà, si presentò a Papa
Innocenzo IV, che era venuto a Genova, e rassegnò l'ufficio,
che gli era stato conferito a Lione, protestando che
non sarebbe più stato Vescovo. E il Papa, facendo ragione
al turbamento dell'animo di Rainaldo, gli promise
che ne lo dispenserebbe, quando arrivasse in Toscana,
sperando che il tempo maturasse un cambiamento di proposito;
ma non avvenne. Andò dunque frate Rainaldo e
si fermò alcuni giorni a Bologna colla speranza che il
Papa vi passasse per recarsi in Toscana. Quando poi
seppe che era a Perugia, frate Rainaldo si presentò al Papa,
al cospetto de' Cardinali in concistoro, rassegnò l'ufficio
e il beneficio, e depose a piedi del Papa gli indumenti
pontificali, il pastorale, la mitra e l'anello. I Cardinali
se ne maravigliarono e se ne conturbarono, parendo loro
che il frate con questa determinazione facesse sfregio
alle loro dignità, quasi che chi trovasi insignito dell'onore
di alti uffici nella prelatura non potesse salvare l'anima
sua. Se ne conturbò anche il Papa tanto perchè lo
aveva egli in persona con particolare onore consacrato,
quanto perchè aveva la persuasione, come tutti la condividevano,
e così era in fatto, d'aver provveduto la Chiesa
di Rieti di un Vescovo degnissimo. Quindi i Cardinali e
il Papa lo pregarono vivamente che per amore di Dio,
<span class="pagenum" id="Page_214">[214]</span>
per riguardo alla loro dignità, per l'utilità della Chiesa
e per la salute delle anime non rinunciasse. Ma egli rispose
che insistevano invano, e invano pregavano. Allora
i Cardinali conchiusero: Che s'ha a dire se a lui ha parlato
un Angelo, e se Iddio gli ha fatta questa rivelazione?
E il Papa trovandolo tanto fermo gli disse: Sebbene
tu ti sia proposto di non volere su la tua coscienza le
sollecitudini e le cure pastorali, almeno restino a te gli
indumenti pontificali, la facoltà, la dignità e l'autorità
di amministrare il sacramento dell'Ordine, affinchè i frati
ritraggano da te alcun benefizio. E risoluto rispose: Io
non mi terrò nulla. Dispensato, si recò subito al convento,
e dato di piglio ad un sacchetto, o ad una bisaccia, o
sporta che fosse, pregò il frate destinato alla questua, che
quel giorno stesso lo volesse aver seco alla cerca del pane.
E mentre andava così a mendicare per la città di
Perugia, s'imbattè in un Cardinale, che ritornava dal
Concistoro, (forse per disposizione divina), affinchè vedesse,
imparasse, ed udisse. E riconosciutolo, si volse a
lui dicendo: Non era meglio che tu fossi restato Vescovo,
che andar accattando di porta in porta? A cui frate Rainaldo
rispose: Il savio dice ne' proverbii ecc. Udendo il Cardinale
queste parole, e riconoscendo che era Dio che parlava
per mezzo del suo santo, si allontanò, e il giorno dopo
in Concistoro riferì al Papa e ai Cardinali le cose, che
aveva imparate dal Vescovo mendicante; e tutti ne furono
meravigliati. Frate Rainaldo poi disse a frate Giovanni
da Parma Ministro Generale che lo destinasse a quel
qualunque convento gli piacesse, e lo mandò a Siena,
ove era noto a molti, e vi restò dal dì d'Ognissanti fin
dopo Natale, quando morì e volò in grembo a Dio. Mentre
egli era malato della malattia di cui morì, eravi a
Siena un canonico della Chiesa maggiore, che da sei anni
giaceva per paralisi in letto, e con tutto il divoto fervore
dell'animo invocava l'aiuto di frate Rainaldo. Un giorno,
<span class="pagenum" id="Page_215">[215]</span>
sul far dell'alba, udì in sogno una voce a dire: sappi che
frate Rainaldo volò di questa vita al cielo, e pe' meriti
di lui Iddio ti risanò completamente; e tosto svegliatosi,
e sentitesi sciolte e sane le membra, chiamò
il famiglio che gli portasse gli abiti, e recandosi
in camera di un suo amico e canonico collega, gli
raccontò del miracolo. E tutti e due incontanente, e in
tutta fretta, andarono dai frati per narrare il miracolo
tanto manifesto, che Dio quella notte s'era degnato
operare pei meriti di frate Rainaldo. Ed essendo usciti
da una porta della città, udirono i frati, che cantando
ne trasportavano la salma alla chiesa; assistettero alle
esequie, e poi proclamarono il miracolo. E i frati giubilanti
anch'eglino sclamarono: Sia benedetto Dio. Tale fu
frate Rainaldo di Arezzo, miracoloso in vita e dopo morte,
che amò piuttosto umiliarsi...... Fu uomo coltissimo
in letteratura, insigne lettore di teologia, predicatore
esimio, graditissimo al clero e al popolo, fecondissimo
di pensiero, e di parola sempre fluida e sgorgante calda
dal cuore. Io abitai seco due anni nel convento di Siena,
e l'ho incontrato molte volte nel convento di Lione e
di Genova, e mi fece ordinare suddiacono quando egli,
non era ancora investito d'alcun ufficio. Non potrei
aggiustar fede a nessuno che mi dicesse che la Toscana
ha dato tale uomo, se non l'avessi visto io co' miei occhi.
Egli ebbe un fratello nell'Ordine di Valle Ambrosiana
ossia Vallombrosa, che fu Abbate nelle Romagne, nel
convento di Bertinoro<a class="tag" id="tag148" href="#note148">[148]</a>, santo, letterato, buono, amico
intimo dei frati Minori: Che l'anima sua riposi in pace.
Nota qui che due persone di Brettagna ritornavano in compagnia
dalla Corte di Roma, ove erano andati a visitare
per divozione i Santuarii; e arrivati nelle Romagne, si
<span class="pagenum" id="Page_216">[216]</span>
fermarono su di un monte ad alloggiare in alcune celle,
coll'intendimento di far vita da eremiti. Col tempo
si agglomerò molta gente ad abitare attorno a loro, e si
fecero un bel castello, che sino ad oggi si chiama Brettinoro
da que' due eremiti che vi posero stanza, e che
erano nativi della Brettagna. Una volta io sapeva i loro
nomi, ma ora mi sono fuggiti dalla memoria: si hanno
per santi. L'anno del Signore 1249 era Podestà di
Genova Alberto Malavolta di Bologna, e venne al convento
dei frati Minori a sentir messa. Ed io era colà, e
frate Pentecoste, che era sagrista, uomo santo, onesto e
buono, volendo suonar le campane per far onore al Podestà,
questi gli disse: Anzi tutto porgete orecchio ad
una cosa che voglio annunziarvi, ed è una buonissima
notizia: Sappiate dunque che il 26 di Marzo i Bolognesi
fecero prigioniero Re Enzo e con lui un numero grandissimo
di Cremonesi, Modenesi e Tedeschi. Re Enzo,
che si dice anche Enrico, è figlio naturale, cioè non
legittimo, di Federico Imperatore deposto, ed è uomo di
singolare valore e coraggio, e guerriero prode, e sollazzevole
quando gli piace, compositore di canzoni, e che
in guerra sa andare audacemente incontro ai pericoli; è
bell'uomo e di statura mezzana. Quand'egli fu fatto
prigioniero aveva sotto la sua signoria Reggio, Cremona
e Modena. I Bolognesi lo tennero molti anni prigione
nelle carceri del palazzo municipale, ove morì. Non
avendogli un giorno i custodi voluto dar da mangiare,
si recò da loro frate Albertino da Verona, che era un
celebre predicatore dell'Ordine de' frati Minori, pregandoli
che, per amor suo e di Dio, non lo volessero
lasciar morir di fame. Ma non piegandosi eglino
punto alle preghiere di lui, propose: Giuochiamo insieme
a' dadi; se vincerò, avrò licenza di dargli da mangiare.
Giuochiamo, risposero. Giuocò dunque, vinse, e gli diede
da mangiare, standosi con quel Re in famigliare colloquio.
<span class="pagenum" id="Page_217">[217]</span>
E tutti quelli che ne ebbero contezza lodarono il
frate della sua carità, cortesia e liberalità. In quella
giornata campale, in cui il Re, e col Re moltissimi del
suo esercito furono sconfitti, vi furono anche alcuni che,
voltisi in fuga, sguizzarono dalle mani del vincitore,
alcuni che caddero sul campo, altri rimasero prigionieri,
e condotti alle carceri sotto sicura custodia vi stettero
tra ceppi. Guido da Sesso, che era il principale Reggiano
di parte imperiale, morì nella fuga, precipitando insieme
col suo destriero in una fogna dell'Ospedale de' lebbrosi
di Modena. Egli era il più acerbo nemico dei partigiani
della Chiesa; tanto che essendone stati una volta dal
Re fatti molti prigionieri nel castello di Rolo<a class="tag" id="tag149" href="#note149">[149]</a>, che è
nella diocesi di Reggio, ed essendo essi stati condannati
alla forca, e desiderando confessarsi, non volle concedere
loro tanto di indugio che bastasse a confessarsi, anzi
disse: Non avete bisogno di confessarvi, voi partigiani
della Chiesa, chè siete santi, e quindi volerete subito
senz'altro in paradiso; e, pel suo diniego, fu subito eseguita
la sentenza, nè poterono confessare le loro colpe.
Egli, in quel tempo in cui tra la Chiesa e la Repubblica
avvampava più grossa la guerra, veniva al convento dei
frati Minori con altri suoi scherrani, e radunando i frati
a capitolo, domandava a ciascuno d'onde fosse, e facevane
notare i nomi ad uno scrivano che conduceva seco, poi
diceva: tu vanne al tuo paese, tu farai altrettanto, nè
osare di farti più vedere in questo convento, nè per
questa città. E così furono tutti espulsi, tranne pochi
lasciati custodi del convento; ai quali poi, allorchè
andavano per città mendicando pe' bisogni di loro sussistenza,
si faceva ogni sorta oltraggi, e si lanciavano loro
maledizioni, imputandoli di portare lettere false, e di
<span class="pagenum" id="Page_218">[218]</span>
essere nemici dell'Imperatore. Nè i frati Minori, nè i
Predicatori, che passavano pel territorio, osavano entrare
nelle città di Modena, di Reggio e di Cremona; e se
talora alcuni, ignari della condizione delle cose, per caso
entrarono, furono subito presi, condotti al palazzo del
Comune, tenuti sotto guardia, nutriti per alcuni giorni
del pane della tribolazione e dell'angoscia, poi obbrobriosamente
cacciati, espulsi, tormentati, e taluni anche
uccisi. Difatto più d'uno è stato sottoposto alla tortura
in Cremona e a Borgo S. Donnino; a Modena presero
alcuni frati Predicatori, che portavano con sè alcuni
ferri che servono a fare le ostie, e li condussero al palazzo
del Comune, e a loro disonore si fece credere al
popolo, che avevano stamponi per coniare moneta falsa.
Nè la perdonavano neppure a que' frati, i cui parenti
erano in opinione d'appartenere al partito imperiale, ed
essi stessi ne erano tenaci fautori, tra' quali fu ignominiosamente
espulso frate Giacomo di Pavia, frate Giovanni
di Bibbiano<a class="tag" id="tag150" href="#note150">[150]</a>, frate Giacomo di Brescello, e molti
altri; e per dir tutto in poco, furono licenziati dal
convento di Cremona tutti coloro che parteggiavano per
la Chiesa. Ed io vi era presente, e fu in quell'anno, in
cui Parma mia città nativa si ribellò all'Impero. In
seguito fermarono e trattennero a lungo alla porta della
città di Reggio frate Ugolino da Gavassa<a class="tag" id="tag151" href="#note151">[151]</a>, nè gli
permisero d'entrare, quantunque avesse in città più
d'un fratello di parte imperiale. Che più? Era gente
diabolica; e sovra tutti pessimo in malizia Giuliano da
Sesso, maestro in leggi, vecchio, e inveterato nel male;
e, nominato da Re Enzo giudice supremo di Cremona,
Reggio e Modena, fece impiccare alcuni da Foliano, e
molti altri ne condannò a morte, come partigiani della
<span class="pagenum" id="Page_219">[219]</span>
Chiesa, e se ne gloriava, e diceva: Guardate come li
conciamo noi questi ladroni. Questo Giuliano era veramente
un membro del diavolo; e perciò Dio lo colpì di
paralisi, e ne diventò da una parte rigido inaridito; gli
uscì dell'occhiaia un occhio, che, sporgendo fuori, pareva
una saetta, e faceva ribrezzo a guardarlo; diventò eziandio
tanto fetido, che ognuno si guardava bene dall'avvicinarsegli,
tranne una giovinetta tedesca, la cui bellezza
era tanto ammaliante, che bisognava ben essere molto
severi per non guardarla con compiacenza. Questo Giuliano
era figlio di uno spurio di quei da Sesso, onde un poeta
scrisse:
</p>

<div class="poem"><div class="stanza">
<p class="i01"><i>Spurius ille puer nullum suadebit honestum</i></p>

</div><div class="stanza">
<p class="i01">Di spurio seme, reo rampollo è questo,</p>
<p class="i01">Nè mai ti saprà dar consiglio onesto.</p>
</div></div>

<p>
Egli s'era lasciato sfuggir dalle labbra una o più volte
in pubblica adunanza che era meglio essere ridotti a
mangiar della calce, che vivere in pace coi partigiani
della Chiesa. Ma intanto egli si mangiava i buoni capponi,
ed i poveri morivano d'inedia. Ma a questo
mondo non dura a lungo la fortuna de' malvagi:
Mutò vento, e chi parteggiava per la chiesa cominciò ad
averlo in poppa. Ed anche per quel miserabile venne
il giorno della fuga, anzi fu portato via di soppiatto
dalla città di Reggio, e tutto fetore, scomunicato e maledetto,
senza confessarsi, senza comunicarsi, e senza
fare la penitenza sacramentale de' suoi peccati, e fu sepolto
in un fossato della villa di Campagnola<a class="tag" id="tag152" href="#note152">[152]</a>. Nello
stesso anno 1249, i Parmigiani coi fuorusciti Reggiani
bruciarono il ponte di S. Stefano di Reggio, e il borgo
d'Ognissanti, e il ponte e il borgo di Porta Bernone;
il 10 di Giugno, il Crostolo gonfiò e atterrò i ponti e
inondò sino alla Modolena<a class="tag" id="tag153" href="#note153">[153]</a>. Lo stesso anno in Agosto,
<span class="pagenum" id="Page_220">[220]</span>
Simone di Giovanni di Bonifacio de' Manfredi occupò
Novi, Rolo e S. Stefano<a class="tag" id="tag154" href="#note154">[154]</a> Terre o Ville della diocesi di
Reggio. Egli era del partito della Chiesa, nobiluomo,
bello, forte, amico mio, e, in tempo di grossa guerra,
valoroso guerriero; e gli si erano aggruppati attorno molti,
che cacciati dalle loro case, avevano il veleno nel cuore
e seguivano lui come capo; e si era divulgata molto la
fama del suo nome per le memorabili sue gesta d'incendi,
di invasioni, di devastazioni, di stragi, come consigliava
la barbarie della guerra di que' tempi. Così pure
nel settembre di quell'anno, tra nona e vespro, si sentì
un orribile terremoto; e i Bolognesi e i fuorusciti Modenesi
e Romagnoli assediarono Modena, ne incendiarono i
subborghi, e nel settembre stesso la manganellarono; ed
Ezzelino da Romano prese Este<a class="tag" id="tag155" href="#note155">[155]</a>, castello del Marchese
d'Este, ed altre Terre dello stesso Marchese, per
vendicarsi dell'aiuto che il Marchese Azzone prestava ai
Parmigiani, che fabbricavano il Castello di Brescello. I
Modenesi poi, nell'anno stesso, fecero alleanza co' Bolognesi,
e si crearono due Podestà, uno per parte, e riscattarono
que' loro prigionieri, che si tenevano stretti nei
ceppi. In quell'anno, dopo la festa di Sant'Antonio di
Padova, o meglio di Spagna, che è dell'Ordine da' frati
Minori, partii col mio compagno dal convento di Genova,
ed arrivammo a Bobbio, ove vedemmo una di quelle
idrie, nelle quali era stata l'acqua che il Signore trasmutò
in vino per le nozze di Cana Galilea. Almeno si dice
che sia una di quelle; se realmente la sia, sallo Iddio,
che vede tutto chiaro ed aperto. Dentro di essa sono
collocate molte reliquie, e sta su un altare del monastero
di Bobbio, dove sono anche, e le vedemmo, molte reliquie
<span class="pagenum" id="Page_221">[221]</span>
di S. Colombano. Dopo, ci avviammo alla volta di Parma,
d'onde eravamo nativi, e sbrigammo le nostre faccende.
Poco dopo la nostra partenza da Genova, arrivò colà frate
Giovanni da Parma Ministro Generale, a cui i frati del
convento di Genova dissero: Perchè, Padre, ci privaste
di que' vostri frati, che avevate mandati quì? Noi eravamo
lietissimi di averli quì con noi per amor vostro,
per la loro bontà, per la consolazione che ne davano,
e per la loro condotta esemplare. Allora il Generale
rispose: E dove sono? Che? non sono forse più in
questo convento? E i frati: Padre, no, non vi sono
più: Frate Ruffino, Ministro Provinciale di Bologna, li
richiamò alla sua provincia. E il Generale soggiunse:
Iddio sa, se io aveva alcuna notizia di questo ordine di
obbedienza; anzi io teneva sì per fermo di trovarli in questo
convento, ch'io cominciava a far le meraviglie, perchè non
mi si erano presentati. In seguito ci trovò a Parma, e
con volto gioviale ne disse: Correte pur tanto per di quà
e di là, o miei giovanotti; ora in Francia, ora in Borgogna,
altra volta in Provenza, poi nel convento di Genova, oggi
a Parma con inclinazione a soffermarvici. Oh! se potessi
io posare, come voi lo potreste, non vorrei essere sempre
in su' viaggi. E gli risposi: A voi, Padre, toccano i disagi
del viaggiare per ragioni di ministero; a noi tocca viaggiare
per virtù di obbedienza: chè, ve l'assicuro, viaggiammo
sempre per ragione di pura e vera obbedienza.
Udito ciò, rimase soddisfatto, specialmente per effetto
dell'amore che aveva per noi. Quando poi fummo a Bologna,
un giorno in camera disse a frate Ruffino Ministro
Provinciale: Io aveva mandato questi frati nel convento
di Genova a studiare, e tu ne li hai tolti di là. E frate
Ruffino rispose: Padre, questo l'ho fatto per far piacere
a loro. Io li aveva mandati in Francia, quando l'Imperatore
stava a campo intorno a Parma. Perciò richiamandoli,
io credeva di far cosa loro gradita. Ed io aggiunsi
<span class="pagenum" id="Page_222">[222]</span>
al Ministro Generale: La cosa sta come il Ministro
Ruffino l'ha esposta. E il Generale ripigliò: Cura dunque
ora di collocarli ove sia che s'accontentino, e si dedichino
a studio, e non vaghino tanto di quà e di là. Di buon
grado, o Padre, rispose frate Ruffino, mi adoprerò a contentarli
e per l'amore che nutro in cuore per voi e per
l'amore che mi lega a loro; e ritenne il mio compagno
a Bologna, perchè gli correggesse la sua Bibbia, e mandò
me a Ferrara, ove dimorai sette anni continui senza
mutar mai di convento.
</p>

<h2 class="anni" id="a1250">a. 1250</h2>

<p>
L'anno del Signore 1250 fu fatto prigioniero dai Saraceni
Lodovico Re di Francia, e la più parte dell'esercito
Francese, che l'aveva seguito oltre mare, fu passato a fil di
spada. Anche prima però molti ne avevano mietuto la
pestilenza e l'inedia, che furono effetto del cambiamento
di clima, e della caristia e penuria di vettovaglia. Infine
poi, restituita Damiata ai Saraceni, il Re fu restituito a
libertà, e ritornando in regione di fedeli, edificò Balbek
e molte altre Terre, cingendole di muraglia, costruendovi
case, ed innalzandovi torri. Ma mentre l'esercito era
diviso in quattro corpi, mandati in diverse parti all'opera
delle preaccennate costruzioni, i Saraceni in uno di quei
luoghi piombarono sopra gli operai inermi, e li massacrarono
tutti. La qual cosa risaputa, il Re, che si trovava
altrove, accorse in fretta, fece scavare una fossa, e, non
ritenutone dalla fatica, nè distoltone dal fetore, li seppellì
colle proprie mani. E tutte le milizie ne rimasero meravigliate,
ond'è che a pieno gli si attaglia quello che è
detto di Booz nel 2º libro di Ruth: <i>Sia benedetto dal
Signore ecc</i>. Questo stesso anno in Giugno i Bolognesi,
i Modenesi, i fuorusciti di Reggio, i Parmigiani, i Romagnoli,
i Toscani e i Ferraresi portarono in S. Vito
devastazione e saccheggio al territorio Reggiano dalla
strada di sopra sino alle fosse della città, e vendettero
il bottino ai Parmigiani: ed i Reggiani corsero sopra
<span class="pagenum" id="Page_223">[223]</span>
Novi, e ne posero a fuoco e fiamma i sobborghi e il circondario:
devastarono ogni dove, e fecero preda d'uomini
e giumenti, e s'impadronirono di Campagnola facendo
duecento prigionieri. Poscia, un giovedì, dopo la festa della
Beata Vergine, ai 18 d'Agosto, i fuorusciti Parmigiani
di parte imperiale, che erano di stanza a Borgo S. Donnino,
i Modenesi e il Marchese Uberto Pallavicini, Capitano
e condottiero loro, piombarono sopra Parma; ma i
Parmigiani uscendo contro loro di città col carroccio,
s'azzuffarono in un luogo detto Grola, ove una volta
sorgeva la città di Vittoria, e vi ingaggiarono un accanito
combattimento, ma sulla strada soltanto, perchè a cagione
de' fossati non potevano stendersi nei campi, e presero
parte alla pugna i soli militi dell'una e dell'altra parte,
e questi non tutti, atteso che la strada non lasciava spazio
a larga fronte. E il Marchese Monte Lupo, che era
dotto dell'armi ed un leone in guerra, fece mordere la
polve sulla strada a molti Parmigiani fuorusciti e Cremonesi;
ma finalmente cadde egli stesso a terra ucciso.
Questi ed altri suoi fratelli, da parte di sorella, furono
nipoti di Bernardo di Rolando Rossi, cognato di Papa
Innocenzo IV. Erano gran Baroni, ed abitavano a Parma
in Cò di Ponte. Primo de' fratelli era Ugo; secondo, Guido;
terzo, Rolando; quarto, Monte, di cui è parola; quinto,
Goffredo. Quest'ultimo fu nell'Ordine de' Templari, illustre,
potente, ed era tenuto in gran considerazione anche
perchè era Marchese. Io li ho veduti e conosciuti tutti,
e si chiamavano Marchesi Lupi di Soragna, Villa ove
avevano le loro possessioni, cinque miglia al di sotto
di Borgo S. Donnino. Ma i fuorusciti Parmigiani,
che parteggiavano per l'Impero, vedendo che i loro
si avevano la peggio e andavan cedendo terreno, girarono
di fianco, e minacciarono d'assalto la città; correndo
e sclamando: Alla città, alla città. Ma i popolani,
che erano usciti di Parma alla battaglia, udendo questo,
<span class="pagenum" id="Page_224">[224]</span>
lasciarono il carroccio e i loro, che si battevano sulla
strada come leoni, di corsa s'incamminarono verso la
città, ma nell'entrare si ruppe il ponte della fossa, e
molti vi si affogarono. E questa fu una vera provvidenza
divina, che impedì in quel modo ai nemici di entrare in
città, poichè la beata Vergine, che in Parma ha culto
vivo e fervente, non volle abbandonare i suoi. Tuttavia
e per pena de' peccati loro, e per la natura de' tempi
che correvano, i Parmigiani che erano dentro la città,
l'ebbero per un disastro. Di fatto i loro nemici s'impadronirono
del carroccio, che era stato abbandonato sulla
strada, e restarono sul terreno tremila popolani, e molti
militi. Podestà dei Parmigiani di dentro la città era
allora Catellano de' Carbonisi di Bologna, che non restò
prigioniero perchè seppe guardarsi bene. I prigionieri li
incatenarono nella ghiaia del Taro, come disse a me
Glaratto, uno degli incatenati; e disse anche che parevano
tanti da far credere che tutti i Parmigiani fossero
prigioni. Li condussero a Cremona, e, per vendicarsi e
indurli a pagare il prezzo del riscatto, nelle carceri li posero
ai ceppi, fecero loro molti oltraggi, li sospendevano
per le mani e pei piedi, in terribile ed orribile maniera
schiantavano loro i denti, ponevano rospi in bocca, e fuvvi
anche chi si dilettò d'inventare tormenti di nuovo genere.
I Cremonesi incrudelirono atrocemente contro i prigionieri
Parmigiani; ma i Parmigiani di parte imperiale fecero
ancora di peggio contro i loro concittadini di parte della
Chiesa, chè ad alcuni tolsero anche la vita. Ma col tempo
arrivò il giorno delle vendette e del ricambio, e i
Parmigiani che erano di parte della Chiesa se le presero
terribili tanto sui Cremonesi, quanto sui Parmigiani che
stanziavano a Borgo S. Donnino, e sul Pallavicino.....
Perciò pare sia stato detto apposta da Geremia II ecc.
Il che si fece manifesto nel Re Enzo, quando dai Bolognesi
fu fatto prigioniero in una coi Cremonesi e co' suoi
<span class="pagenum" id="Page_225">[225]</span>
Tedeschi; ed a ragione perchè unitamente ai Pisani
aveva catturato nelle acque di Pisa i Prelati della
Chiesa, che si recavano al Concilio ai tempi di Papa
Gregorio III. (....... Parimente gli ecclesiastici serbano
nelle chiese e negli oratorii l'ostia consacrata per tre
motivi....... E alcuni sagristi, quando i frati comunicano
nella messa vogliono sempre rinnovare l'ostia consacrata
nella pisside e nel tabernacolo, in cui si serba;
e credono di far bene, ma s'ingannano a partito per
quattro ragioni. Primo, perchè ne viene allungata la
messa, e i frati s'impazientano, e i secolari ne ricevono
scandalo. Secondo, questa cosa potrebbe farla egli stesso
il sagrista, se è sacerdote, con due ceroferarii in una
messa privata, senza che sia presente tutto il convento.
Terzo, perchè talvolta l'ostia che adopera è della
stessa infornata che quella che fa consumare, che
è quanto dire non fece ostie fresche; e tanto meglio
si deve conservare un'ostia consacrata che una non
consacrata, serbandosi quella chiusa e non esposta
all'atmosfera, e per arrota contiene Dio, che è il conservatore
di tutte le cose. E di ciò se ne ha prova. Nella
città di Reggio si atterrò una chiesa, sul cui altare, invece
di reliquie, era stata collocata un'ostia consacrata,
e quell'ostia la trovarono bianca e bella, come se ve
l'avessero messa il giorno innanzi, quantunque una memoria
scritta diceva che vi era stata trecent'<i>anni</i>(?).
Questo l'ho saputo da frate Pellegrino da Bologna, che
era presente e vide. A me non piace che il Corpo del
Signore stia per reliquia chiuso nel tabernacolo di un
altare, come non mi è mai piaciuto l'uso del beato Benedetto
di porre il Corpo del Signore sulla salma di un
defunto e seppellirlo con quella sotterra. Il Sagrista dirà
forse che talvolta si consacrano più ostie di quelle che
si consumano, perciò le restanti bisogna riporle nel tabernacolo
ove si serba il Corpo del Signore. Ma a questo
<span class="pagenum" id="Page_226">[226]</span>
si può provvedere in due modi, o mandando, al momento
che si canta l'epistola della messa in cui si communicano
i frati, in giro l'accolito pel coro a contare quelli che vogliono
fare la comunione, ed ordinando al suddiacono di porre
sulla patena solamente quante ostie bisognano; o disponendo
che gli accoliti, che tengono le tovagliole, siano gli
ultimi a comunicarsi, e il celebrante dia a loro da consumare
tutte le ostie consacrate che restano. Fanno dunque benissimo
i sagristi a far le ostie col più puro fior di farina...
Il moggio parmigiano è di otto sestarii; il Ferrarese di
venti, perchè hanno maggior abbondanza di frumento).
Ora è tempo di ritornare a Federico e parlare della sua
morte. Federico II ex Imperatore, quantunque grande,
ricco, e potente, pure ebbe molte disgrazie; 1.º Enrico suo
figlio primogenito, che a lui doveva succedere, fece adesione
ai Lombardi contro il volere di lui; e perciò lo prese,
lo incatenò, l'imprigionò e finì col morire malamente;
2.º volle soppiantare la Chiesa, e ridurre il Papa, i Cardinali
e gli altri Prelati ad essere poveri e andare a piedi;
e questo non intendeva già di farlo per zelo verso Dio,
ma perchè non era buon cattolico, e poi perchè era molto
avaro e agognava cupidamente le richezze e i tesori
della Chiesa per sè e suoi figli, e voleva deprimere il potere
degli ecclesiastici, acciocchè nulla tentassero contro
di lui; e lo diceva apertamente con alcuni suoi segretarii,
da' quali s'è poi saputo; ma Dio non permise che mandasse
a compimento questi propositi contro i suoi ministri.
3.º Volle soggiogare i Lombardi, ma gli fallì l'impresa;
chè quando aveva su loro vantaggio per un verso,
altrettanto ne perdeva per altro verso. I Lombardi non
si pigliano agevolmente; sono molto obbliqui e sguizzevoli,
e dicono una cosa e ne fanno un'altra, sicchè è come
voler stringere colla mano un'anguilla o una murena;
quanto più forte stringi, tanto più facilmente sguiscia.
4.º Il Papa Innocenzo IV lo depose in pieno Concilio a
<span class="pagenum" id="Page_227">[227]</span>
Lione, e pubblicò tutte le malizie e le iniquità di lui.
5.º In suo vivente, vide l'Impero dato ad altri, cioè al
Langravio della Turingia, cui poi la morte tolse presto
di mezzo. Tuttavia provò Federico gran dolore a vedere
l'Impero dato ad altre mani, e ne bevve tutta la tazza
dell'amarezza; anzi fu detto e creduto che lo avesse fatto
uccidere, ed avrebbe fatto opera meritoria, perchè il
Langravio era uomo impastato di malignità. 6.º Parma
gli si ribellò, e parteggiò completamente per la Chiesa;
il che fu cagione della totale di lui ruina. 7.º I Parmigiani
posero a sacco e fuoco la sua città Vittoria, ch'egli aveva
fatta fabbricare presso Parma, e la rasero al suolo e ne
otturarono le fosse, sicchè non ne restò vestigio di sorta,
e lui e il suo esercito costrinsero a vergognosa fuga, e
molti de' suoi uccisero, e molti ne trassero in Parma
prigionieri, e lo spogliarono di tutto il tesoro...... La
quale (corona di Federico) fu trovata da un Parmigiano.
Io l'ho visto quell'uomo, e l'ho conosciuto; ho visto anche
ed avuta in mano la corona ed era di gran peso e di gran
valsente, e i Parmigiani gliela pagarono duecento lire
imperiali, e gli diedero per giunta un caseggiato presso la
chiesa di Sª. Cristina, ove in antico era la guazzatoia e
l'abbeveratoio de' cavalli; e quell'uomo, per essere piccino,
si chiamava Cortopasso. 8.º Gli si ribellarono i Baroni
ed i Principi; come fece Tebaldo Francesco che si chiuse
in Capaccio, e poi finì malamente, perchè fattigli cavare
gli occhi, e in molte guise martoriare, gli fece togliere
anche la vita; così Pietro delle Vigne e molti altri
che sarebbe lungo nominare. Il più amato di tutti fu
Pier delle Vigne, cui innalzò dal nulla; mentre prima era
un pover uomo, l'Imperatore lo fece suo segretario e lo
nominò, a maggior onore, suo <i>logoteta</i>. Questa parola è
composta di <i>logos</i> e di <i>theta</i> che vuol dir posizione, ed
è maschile e femminile, e significa colui che tiene discorso
in pubblico, o colui che pubblica un editto dell'Imperatore,
<span class="pagenum" id="Page_228">[228]</span>
o di altro Principe. 9.º La cattura di Re Enzo suo figlio
fatta da' Bolognesi, la quale fu giusta e meritata da
Federico II, che aveva catturati in mare i Prelati che
andavano al Concilio indetto da Gregorio IX. Quindi la
spada del dolore per la prigionia di suo figlio non potè
non toccarlo, specialmente per essere stata operata da
tali nemici, e in tale condizione di tempi, che gli troncavano
ogni filo di speranza d'una vittoria a riscossa.
10º La conquista della Signoria dei Lombardi, ch'egli
non aveva mai potuto afferrare, fatta di leggieri dal
Marchese Uberto Pallavicini, quantunque fosse suo partigiano,
e per di più fosse anche vecchio, gracile, debole
e guercio, per avergli, quand'era ancor bambino in culla,
un gallo beccato un occhio, cioè col becco lo cavò dal
capo del bambino, e se lo ingollò. (A queste dieci disgrazie
di Federico ex-imperatore possiamo aggiungerne
altre due, e così fare le dodici: 1.º la scomunica lanciatagli
da Papa Gregorio IX; 2.º il tentativo, da parte
della Chiesa, di spogliarlo del regno di Sicilia. E questo
non accadeva senza sua colpa. Poichè avendolo la Chiesa
mandato oltremare al riscatto di Terra Santa, egli si
rappaciò coi Saraceni senza alcun vantaggio dei cristiani,
e, per fellonia, fece <i>onorare con canti</i> il nome di Maometto
nel tempio del Signore, come narrammo in altra
cronaca, nella quale passammo a rassegna le dodici
scelleratezze di Federico). Il Pallavicini ebbe in Lombardia
dominio su le città seguenti: Brescia, Cremona,
Piacenza, Tortona, Alessandria, Pavia, Milano, Como e
Lodi. A tanto non arrivò mai l'Imperatore. Oltracciò
Vercelli, Novara e Bergamo gli davano soldati, quando
per qualche impresa voleva formare un esercito. Parimente
i Parmigiani gli davano fanteria e cavalleria, più
però per timore, che per amore, tenendo eglino per la
Chiesa, ed esso per l'Impero; e si riscattarono poi da
quell'onere pagandogli duemila lire imperiali all'anno.
<span class="pagenum" id="Page_229">[229]</span>
Ogni cosa ha suo tempo; e i Parmigiani, regolandosi
prudentemente a norma di questa sentenza, quando
soffiò il vento propizio, fecero pesare su lui le proprie
vendette, e gli smantellarono il palazzo, che aveva in
Parma sulla piazza di S. Alessandro<a class="tag" id="tag156" href="#note156">[156]</a>, e quel di
Soragna, che pareva un castello, e, ancor vivente, gli
confiscarono le Terre e le Ville che possedeva nella diocesi
di Parma; d'onde ricuperarono il balzello che gli avevano
pagato. Il Pallavicino era cittadino Parmense, uomo di
animo grande, che spendeva largamente, e perciò era
ridotto ad essere così al verde che se poteva avere, quando
cavalcava, due scudieri, che lo accompagnassero su due
cavalli magrissimi, come l'ho veduto io, se ne contentava,
e se lo teneva per un gran che. Ma quando poi ebbe in
sua mano la Signoria delle sunnominate città, e la tenne
ventidue anni, spendeva ogni dì alla sua Corte venticinque
lire imperiali senza il pane e il vino. Agognò di dominare
su tutti, e su tutto. Prima signoreggiò in Cremona,
e ridusse al niente quella famiglia dei Sommo, che gli
aveva posto in mano il dominio di Cremona, ed erano
del suo partito e suoi consanguinei. Ma que' Cremonesi
che teneano le parti della Chiesa, come avevano fatto i
Parmigiani, gliene diedero pieno ricambio, spogliandolo
e distruggendo quel di lui fortissimo castello di Busseto,
che aveva fatto murare in mezzo alle acque de' paduli,
in un bosco, sul confine dei territorii di Parma, Piacenza
e Cremona. E credevalo sì forte da non potere essere
distrutto da tutto il mondo congiurato. Parimente lo
spogliarono i Piacentini, come avevano fatto i Parmigiani
e i Cremonesi, e devastarono le sue Terre. Egli bandì
molta gente da Cremona, molta ne martoriò, e molta ne
uccise. Repudiò sua moglie, donna Berta, figlia del Conte
<span class="pagenum" id="Page_230">[230]</span>
Rainerio di Pisa, perciocchè di essa non poteva aver
prole; e ne sposò un'altra datagli da Ezzelino di Romano,
da cui gli nacquero due figli e tre leggiadrissime figlie,
che stettero lungo tempo senza maritarsi. La memoria
di tali avversità gli addensò tanta nebbia di malinconia
attorno all'animo, che cominciò a malare gravemente di
quella malattia, che lo trasse poi al sepolcro, e fece
quello che si legge di Antioco I, Macabei VI ecc. Federico
poi ex-Imperatore chiuse i suoi giorni l'anno 1250
in Puglia, in una piccola città chiamata Torre Fiorentina<a class="tag" id="tag157" href="#note157">[157]</a>,
distante dieci miglia da Lucera dei Saraceni;
nè il cadavere, per l'ammorbante fetore che mandava,
potè trasportarsi a Palermo, dove sono le tombe, in cui
si seppelliscono i Reali di Sicilia. Molte però furono le
cagioni, per cui non ebbe sepoltura nelle tombe dei
Re di Sicilia: 1º Il doversi verificare la divina scrittura,
nella quale Isaia 14. ecc. 2º Il fetore ammorbante che tramandava
il suo cadavere; il che è detto di Antioco nel 2º
Macabei 9º ecc. e si verificò appuntino in Federico;
3º Lo studio del Principe Manfredi di lui figlio ad occultarne
la morte per occupare il regno di Sicilia e della
Puglia prima che il fratello Corrado arrivasse dalla Germania.
D'onde avvenne che molti non lo credettero morto,
sebbene realmente lo fosse. Quindi si verificò quel vaticinio
della Sibilla, che dice: <i>Correrà voce tra le genti:
vive e non vive</i>, e premette che la morte di lui sarà tenuta
occulta. E morì il giorno di Sª. Cecilia Vergine,
l'anno 1250, giorno anniversario della sua incoronazione,
avvenuta l'anno 1220. Alcuni dissero che morì il giorno
di Sª. Lucia; che se mai fosse stato vero, sarebbe stato
ancora un avvenimento misterioso; stantechè S. Lucia
<span class="pagenum" id="Page_231">[231]</span>
disse un giorno in presenza di tutto il popolo di Siracusa:
«Annunzio a voi che la pace è data alla Chiesa di Dio:
Diocleziano è stato detronizzato, Massimiano è morto oggi»
Similmente, quando morì Federico, molti mali scomparvero
dal mondo, giusta la parola scritta ne' Proverbii 22º
ecc. E nota che quelle cose che sono dette nel capitolo
14º di Isaia intorno alla distruzione di Babilonia, e intorno
a Lucifero, possono essere appuntino applicate a Federico...
E più sotto aggiunge altre cose che sembrano dette appositamente
per Federico e pe' suoi figli. E Dio fece opera
di altissima provvidenza spegnendo la stirpe de' figli di
Federico, che furono una generazione malvagia e crudele,
una generazione, che non tenne al retto il suo cuore; e
il suo spirito non si crede che sia salito a Dio. E qui si
noti che Federico quasi sempre si compiacque d'essere
in rotta colla Chiesa, e in mille guise osteggiò colei che
l'aveva allevato, difeso ed esaltato. Non aveva alcuna
fede in Dio; fu uomo astuto, fino, avaro, lussurioso, collerico,
maliziato. Talora assunse anche le apparenze del
gentiluomo, quando gli piacque far mostra di bontà e di
cortesia. Sapeva leggere, scrivere, cantare, e comporre
canzoni e canzonette; bell'uomo, ben proporzionato, ma
di statura mezzana. Io l'ho veduto, e vi fu anche un
momento in cui gli volli bene, quando cioè scrisse a frate
Elia Ministro Generale dell'Ordine de' Minori che in
grazia sua mi restituisse a mio padre. Parlava anche
varie lingue e non poche, e, per farla breve, se fosse stato
buon cattolico e amante di Dio e della Chiesa, avrebbe
avuto pochi pari a lui nel Regno e nel mondo. Ma siccome
è scritto che un sol po' di fermento basta per corrompere
tutta una gran massa, egli ecclissò ogni sua
virtù col perseguitare la Chiesa; e non l'avrebbe perseguitata
se avesse amato Dio, e voluto provvedere alla
salute dell'anima propria. Quale realmente fosse l'ex
Imperatore Federico, egli se lo saprà, e se peccando contro
<span class="pagenum" id="Page_232">[232]</span>
Dio ebbe a perdere molti beni presenti e futuri, ne incolpi
se stesso. Per questo fu deposto dall'Impero e finì
malamente. «Con lui sarà finito anche l'Impero, e se pure
avrà successori, non avranno nè autorità nè grado d'Imperatori
romani». Questa è predizione, dicono, di una
Sibilla; ma io non l'ho mai letta ne' libri della Sibilla
Eritrea, nè in quelli della Tiburtina; libri di altre non
vidi mai, e le Sibille furono dieci. Che questo vaticinio
si avverasse, appare chiaramente sia per la parte che
riguarda l'Impero, sia per la parte che si riferisce alla
Chiesa. Per quello che riguarda l'Impero successe Corrado,
figlio, da legittimo matrimonio, di Federico con
una figlia del Re Giovanni.
</p>

<p>
Questo Corrado non ebbe mai l'Impero, nè gli volsero
mai prospere le sorti. A lui successe Manfredi, suo fratello,
ma figlio di un'altra donna di Federico, che era
nipote del Marchese Lanza, sposata da Federico quando
egli era sul punto di morte. Questi non ebbe mai l'Impero,
ma solo il titolo di Principe da quelli che erano
amici di suo padre; e tenne molti anni la Signoria in
Calabria, in Sicilia e in Puglia dopo la morte del padre
e del fratello. A lui tentò succedere Corradino, figlio di
Corrado, figlio di Federico ex-Imperatore, ma tanto Manfredi
che Corradino furono tratti a morte da Carlo, fratello
del Re di Francia. Per parte della Chiesa poi, i
successori nell'Impero per volontà del Papa, dei Cardinali,
dei Prelati e degli Elettori, furono il Langravio di
Turingia, Guglielmo d'Olanda, e Rodolfo di Germania.
Ma a nessuno di loro arrisero mai tanto propizie le sorti
da raggiungere, più che il titolo, la piena potestà imperiale.
Quindi il surriportato vaticinio pare che siasi
adempiuto. Ora è da dire qualche cosa delle strambezze
di Federico. E la prima fu che fece tagliare il pollice
ad uno scrivano, perchè aveva scritto il nome di lui
altramente dal come egli volevalo; perocchè s'era fitto
<span class="pagenum" id="Page_233">[233]</span>
in capo che nella prima sillaba del suo nome mettesse
un <i>i, Friderico</i>, e lo scrivano aveva messo un <i>e, Frederico</i>.
Altra stranezza si fu quella di voler esperimentare che
linguaggio, o che modo di esprimere i proprii pensieri,
avessero i bambini cresciuti senza udir persona parlare.
Perciò diede ordine ad alcune balie e nutrici che dessero
ai loro bambini da suggere il latte delle mammelle,
che li lavassero e li pulissero, ma non li carezzassero,
nè parlassero a loro udita. Con questo mezzo credeva di
poter riuscire a conoscere se que' bambini parlerebbero
la lingua ebraica, la greca o la latina, o quella de' loro
genitori. Ma era opera vana, perchè que' bambini morivano
tutti, nè potrebbero vivere senza le voci, i gesti, il
sorriso, le carezze delle balie e nutrici loro; ond'è che
hanno nome di fascino delle nutrici quelle cantilene che
la donna canta cullando il suo bimbo per addormentarlo;
senza di che il fanciullo non potrebbe nè quietare, nè
dormire. Terza stranezza fu quella che quando vide oltremare
quel paese che era la Terra Promessa, tante volte
da Dio magnificata col chiamarla terra stillante di latte
e miele e la più ubertosa di tutte le terre, a lui per
contrario non piacque, e disse che il Dio de' Giudei non
dovea aver mai veduto il paese d'ond'egli veniva, cioè
Terra di Lavoro, Calabria, Sicilia e Puglia, perchè altrimenti
non avrebbe più celebrata tanto quella terra che
aveva promessa, e che diede agli Ebrei, de' quali poi si
dice anche che poco apprezzarono la terra del loro desiderio.
Perciò dice l'Ecclesiaste 5.º <i>Non esser precipitoso
nel tuo parlare, e il tuo cuore non s'affretti di proferire
alcuna parola nel cospetto di Dio</i>. Quarta stramberia
fu di mandare più volte sino al fondo dello Stretto
di Messina, benchè fosse renitente, un certo Nicola,
d'onde poi sempre ritornò incolume. Ma volendosi a
pieno assicurare, se realmente avesse toccato il fondo, e
sin di là avesse potuto ritornare, gettò una sua coppa
<span class="pagenum" id="Page_234">[234]</span>
d'oro là dove credeva che l'acqua fosse più alta; ed
esso mandato giù la pescò e la riportò all'Imperatore,
che ne restò molto meravigliato. Finalmente volendolo
mandare un'altra volta, Nicola gli rispose: Non obbligatemi
a discendere ora laggiù, perchè il mare al fondo è
tanto tempestoso ch'io non potrei salvarmi. Nulla ostante
lo costrinse a calarsi giù, ma non si rivide: poichè in
quel fondo di mare, vi sono scogli, e quando infuria la
tempesta, vi nuotano grossi pesci, e, come il Nicola riferiva,
vi si trovano navi naufragate. Costui poteva ripetere
a Federico ciò che si legge in Giona 2.º <i>Mi gettasti
nel profondo</i> ecc. Questo Nicola era un Siciliano, ed un
giorno offese gravemente ed irritò sua madre, la quale
gli imprecò che abiterebbe sempre nelle acque e di rado
riapparirebbe a terra; e così gli accadde. Si noti che lo
Stretto di Messina in Sicilia è un braccio di mare presso
Messina, ove talora la corrente è così impetuosa e vorticosa,
che aggira, ingoia e sommerge le navi; e in quello
Stretto vi sono anche Scilla e Cariddi, e grossi scogli;
onde frequenti disastri. Sul lido, che vi si stende di fronte,
sta la città di Reggio, di cui parla il beato Luca, quando
narra che dalla Giudea andava a Roma coll'Apostolo
Paolo, negli Atti degli Apostoli 28.º <i>Quindi costeggiando</i>
(cioè da Siracusa, che è la città di S.ª Lucia) <i>giungemmo
a Reggio.</i> Tutto ciò, che ora ho contato, l'ho udito
cento volte dai frati di Messina, che erano de' miei
migliori amici. Io poi aveva nell'Ordine de' frati Minori
anche un mio fratello consanguineo, frate Giacomino da
Cassio<a class="tag" id="tag158" href="#note158">[158]</a>, Parmigiano, che dimorava a Messina, e queste
stesse cose mi riferiva. Molte altre furono le stranezze,
le manìe, le maledizioni, le atrocità, le perversità e le
soperchierie di Federico, di cui alcune notai in altra
<span class="pagenum" id="Page_235">[235]</span>
cronaca, come sarebbe quella di chiudere un uomo vivo
entro una botte finchè vi morisse, volendo con ciò dimostrare
che anche l'anima era mortale.... Perocchè era
epicureo, e tutto ciò che poteva trovare nella divina
Scrittura o per sue ricerche, o per mezzo de' suoi sapienti,
che servisse a dimostrare che dopo morte non vi è altra
vita, tutto raccoglieva.... Il che prova che Federico e i
suoi sapienti non avevano fede, e credevano che al di
là della presente non esistesse altra vita, per non avere
ritegno a secondare più sfrenatamente le loro passioni e
la loro libidine. Perciò abbracciarono l'epicureismo,
che ripone la pienezza della felicità dell'uomo nella sola
voluttà carnale, per contrapposizione allo stoicismo, che
la fa derivare dalla sola dolcezza della virtù.... La sesta
pazzia, o ribalderia di Federico fu quella di dar bene
da mangiare in un pranzo a due uomini, poi mandarne
l'uno a dormire, l'altro a caccia, e la sera far loro aprire
sotto a' suoi occhi il ventricolo per conoscere quale dei
due avesse fatto miglior digestione; e da' medici fu giudicato
aver meglio digerito colui che aveva dormito. La
settima stranezza fu la seguente, che raccontai già in
altra cronaca. Trovandosi egli un giorno in palazzo, interrogò
Michele Scoto suo astrologo, quanto era egli distante
dal cielo, e gliene rispose quel che ne pensava. Dopo la
risposta, col pretesto di fare un viaggio, lo condusse in
altre parti del Regno, e ve lo intrattenne per più mesi,
e comandò a' suoi architetti e falegnami che nel frattempo
abbassassero la sala del palazzo stesso in modo che nessuno
potesse addarsene; e così fu fatto. Ritornato di nuovo
l'Imperatore dopo il viaggio al medesimo palazzo, e dimoratovi
alcuni giorni col prenominato astrologo, un dì
condusse bellamente il discorso a domandargli se erano
allora tanto distanti dal cielo, quanto aveva detto altra
volta. E Michele Scoto, fattasi sua ragione, rispose che
o il cielo doveva essersi alzato, o la terra abbassata.
<span class="pagenum" id="Page_236">[236]</span>
D'onde l'Imperatore dedusse che esso era un vero astrologo.
Molte altre consimili stranezze ho udito contare di
lui, e so, cui io non ridico per brevità, per premura di passar
ad altro, e poi perchè mi secca parlare di tante scioccherie.
Federico usava anche talora scherzare in casa co' suoi
domestici, e pigliando l'aria canzonatoria, contraffaceva,
discorrendo e gesticolando, quegli ambasciatori Cremonesi
che di volta in volta erano inviati a lui da' loro concittadini;
i quali ambasciatori solevano sempre prendere le
mosse del discorso dal lodarsi reciprocamente, e dal dire
l'un dell'altro a vicenda: Questi è nobile; Questi è un
sapiente; Quegli è straricco; Quell'altro è potente; e, dopo
le scambievoli lodi e presentazioni, cominciavano a
trattare degli affari loro. Parimente tollerava le beffe, i
lazzi, e le risposte pungenti de' giocolieri, e li ascoltava
senza punirli, o dissimulava di averli uditi. E questa è
una lezione contro altri, che si pigliano subita vendetta
dei motti che toccano le loro persone. Ond'è che egli
trovandosi una volta a Cremona, dopo che i Parmigiani
ebbero rasa al suolo la sua città di Vittoria, e battendo colla
mano sulla gobba di un giocoliere, di quelli che si chiamano
cavalieri di Corte, e intanto dicendogli: O mio
Dallio, quand'è che si aprirà questo cofanetto? Egli rispose:
Non si potrà aprire così facile, perchè ho smarrita
la chiave fuggendo da Vittoria. L'Imperatore sentendosi
rinfacciare l'onta patita, e rinnovarne il dolore, trasse
un sospiro e disse: <i>Sono stato turbato, ma non ho fiatato</i>;
e non si prese alcuna vendetta. Questo Dallio era Ferrarese,
mio conoscente ed amico; prese moglie una Parmigiana,
e, subito dopo la distruzione di Vittoria, venne a dimorare
a Parma. Sua moglie era sorella di frate Egidio
Budello dell'Ordine de' Minori. Se la detta risposta l'avesse
fatta ad Ezzelino da Romano, era sicuro d'averne
cavati gli occhi, e d'esserne impiccato. Altra volta,
quand'era all'assedio di Berceto, lo beffò e lo prese in
<span class="pagenum" id="Page_237">[237]</span>
canzone Villano Ferri, e non se ne offese. L'Imperatore
gli domandò che nome avessero i mangani e i trabucchi
che erano là; e Villano Ferri con certe parole canzonatorie
rispose che si chiamavano <i>sbegni e sbegnoini</i>. Al
che l'Imperatore sorrise soltanto, e si allontanò. Qui pare
luogo opportuno, di dire come l'Imperatore Federico
sia nato, cioè di quali genitori. Dirò dunque che suo padre
si chiama Enrico VI, sua madre Regina Costanza,
che era Siciliana, figlia di Guglielmo Re di Sicilia; ma,
per conoscere meglio l'origine di Federico, ti fa d'uopo
guardare più sopra. L'anno del Signore 1075 fu fatto
Papa Gregorio VII; si chiamava Ildebrando monaco, e
tenne il Pontificato 13 anni, un mese e quattro giorni.
Fu fatto prigioniero la notte di Natale presso S.ª Maria
Maggiore. Dopo di che, il ventun di Maggio, venne a
Roma Re Enrico; e nell'anno medesimo dell'apostolato
d'Ildebrando, entrò pure in Roma, il ventotto di Maggio,
Roberto Guiscardo Re de' Normanni. E mentre soggiornava
in Roma, arrivò Enrico III Imperatore con
Guiberto Arcivescovo di Ravenna per deporre Gregorio, e
far Papa Guiberto; ma il popolo romano, per pretesto
di riguardi ai Papa, non voleva aprire le porte all'Imperatore,
che era un maledetto, e, finchè visse, osteggiò
la Chiesa. Ma l'Imperatore arietando aprì una breccia
nella muraglia di cinta della città, e
</p>

<div class="poem"><div class="stanza">
<p class="i01">Depopulans urbem, Papam statuit ibi turpem.</p>
<p class="i01">In cathedra locat hunc, falso Clemens vocitatur:</p>
<p class="i01">Hic est Guibertus fallax, vastator apertus</p>
<p class="i01">Ecclesiae Christi, merito quem signat abyssi</p>
<p class="i01">Bestia, quam vidit dilectus in Apocalypsi.</p>
<p class="i01">Regis et illa falanx Romam totam maculabat.</p>
<p class="i01">Pervigil et rector Gregorius ex grege fesso,</p>
<p class="i01"><span class="pagenum" id="Page_238">[238]</span></p>
<p class="i01">Pollutae cathedrae multum quoque condolet aeque,</p>
<p class="i01">Sperans in Petrum, rogitat pugnare Robertum</p>
<p class="i01">Normannum quemdam, qui Regem depulit extra</p>
<p class="i01">Urbem, qui voluti per stratam damula fugit</p>
<p class="i01">Francigenam, montes ultra rediens malus hospes:</p>
<p class="i01">Papa suus Clemens, romanis praemia praebens</p>
<p class="i01">Raptor, terrenam Petri rapit ipse cathedram.</p>
<p class="i01">Quamquam se monstret, quod sit quasi pastor in urbe:</p>
<p class="i01">Ipsi nulla tamen pars in coeli manet arce.</p>
<p class="i01">Hic heresis limes mundum seduxit inique,</p>
<p class="i01">Iussa Dei sprevit, Sanctorum verba neglexit,</p>
<p class="i01">Praevaricat leges, divinas destruit aedes.</p>
<p class="i01">Persequitur dignum dominum, Papamque magistrum,</p>
<p class="i01">Qui, monitis sacris plenus, manet in Lateranis.</p>
<p class="i01">Illic consistens spermologus optimus iste</p>
<p class="i01">Actibus et verbis exprobrat schisma Guiberti,</p>
<p class="i01">Perpetuo damnans anathemate schismata tanta.</p>
<p class="i01">Nascitur hinc cunctis ingens tribulatio iustis.</p>
<p class="i01">Mucronem Regis pia pars quam maxime sentit.</p>
<p class="i01">Sedibus expulsi sunt Pontifices quoque multi,</p>
<p class="i01">Flagris afflicti, vinclis in carcere stricti.</p>
<p class="i01">Rex et Guibertus faciunt juvenescere tempus</p>
<p class="i01">Neronis prisci, qui praecepit crucifigi</p>
<p class="i01">Petrum, cervicem Pauli gladio ferit idem,</p>
<p class="i01">Et propriae ventrem proscindere matris ab ense</p>
<p class="i01">Fecit, ut inspiceret requievit ubi malus ipse.</p>
<p class="i01">Sic propriae matris palmas, calcaribus actis,</p>
<p class="i01">Transfodit, missus Sathanae, Guibertus iniquus:</p>
<p class="i01"><span class="pagenum" id="Page_239">[239]</span></p>
<p class="i01">Nullum quippe virum timuit nisi Nero magistrum.</p>
<p class="i01">Venis incisis in aqua, vitam tulit ipsi.</p>
<p class="i01">Hi duo praescripti, fidei fere nomen obliti,</p>
<p class="i01">Perdere nituntur doctorem denique summum.</p>
<p class="i01">Symon eis doctor Magus extat et hyspidus auctor.</p>
<p class="i01">Ignorant forsan quod, dum fortuna reportat</p>
<p class="i01">Iniustos seorsum, ruituros esse deorsum</p>
<p class="i01">Quandoque plus ipsos, ideo patitur Deus illos.</p>
<p class="i01 dotted">. . . . . . . . . . . . . . . . . . . .</p>
<p class="i01">Pugna fuit, donec potuit saevire Guibertus,</p>
<p class="i01">Perfidiae dux, ecclesiae vastator apertus etc.</p>
<p class="i01 dotted">. . . . . . . . . . . . . . . . . . . .</p>
<p class="i01">Hic per viginti tres annos denique Christi</p>
<p class="i01">Ecclesiam nisu toto turbarat iniquus.</p>
<p class="i01">Dum potuit multos animos seducere stultos,</p>
<p class="i01">Destitit infelix nunquam. Nec corpora laedit</p>
<p class="i01">Illius magnus mundus iam despicit actus.</p>
<p class="i01">Ecclesiae cunctae Petre iam praebe promoconde,</p>
<p class="i01">Iste senex ut hebes homines sinat esse fideles.</p>
<p class="i01">Post annos binos Urbanus erat quod ab isto</p>
<p class="i01">Saeclo portatus, coelique choro sociatus;</p>
<p class="i01">Iste dolore gravi tactus, Guibertus inanis</p>
<p class="i01">Mortuus est, secum portans anathema per aevum;</p>
<p class="i01">Propterea coeli populus, pariterque fideles</p>
<p class="i01">Exultentque boni, periit quia perdicionis</p>
<p class="i01">Filius. Ut surgat similis non det Deus unquam. Amen.</p>
</div></div>

<p>
<span class="pagenum" id="Page_240">[240]</span>
</p>

<div class="poem"><div class="stanza">
<p class="i01">L'Imperador dell'Alemagna algente,</p>
<p class="i01"> Il fuoco, il sacco in Roma e un Papa addusse,</p>
<p class="i02">  Che si chiamò, ma non fu mai, Clemente.</p>
<p class="i02">  Guiberto ei fu, che bestemmiando strusse</p>
<p class="i02">  La Chiesa dell'Agnel d'amore ardente.</p>
<p class="i02">  Guiberto ei fu, che a dimostrar qual fusse,</p>
<p class="i02">  Pinse una belva di lontan prevista</p>
<p class="i02">  Il rapito di Patmo Evangelista.</p>

</div><div class="stanza">
<p class="i01">Furto, rapina, e strupo, e sangue e vampa</p>
<p class="i02">  Del Re Tedesco in Roma eran diletto.</p>
<p class="i02">  Del barbaro corsier la ferrea zampa</p>
<p class="i02">  Il Santo atterra; ma, da Pier sorretto,</p>
<p class="i02">  Il Normanno leon contro s'accampa;</p>
<p class="i02">  E del sacro Pastor con dolce affetto,</p>
<p class="i02">  Del santo gregge, che s'affanna e geme,</p>
<p class="i02">  A più lieto destino alza la speme.</p>

</div><div class="stanza">
<p class="i01">Urta, rompe, disperde il Re, che vile,</p>
<p class="i02">  Come cerbiatto ch'ha il mastin sull'orme,</p>
<p class="i02">  L'alpi ricerca e torna al suo covile.</p>
<p class="i02">  Ma l'intruso pastor il gregge a torme,</p>
<p class="i02">  Lupo, diserta e sbranca il sacro ovile</p>
<p class="i02">  Con mille di terror e mille forme.</p>
<p class="i02">  Quale pastore in Roma abbia ei pur sede!</p>
<p class="i02">  Chè non l'avrò su 'n ciel, se non ha fede.</p>

</div><div class="stanza">
<p class="i01">D'eretico venen coll'alma infetta</p>
<p class="i02">  Ei guasta il mondo ed ogni cor corrompe;</p>
<p class="i02">  E la santa parola in cor negletta,</p>
<p class="i02">  Iddio bestemmia ed ogni legge rompe;</p>
<p class="i02">  E contra 'l ciel la tracotanza eretta,</p>
<p class="i02">  Contro la Chiesa e contro il Papa irrompe,</p>
<p class="i02">  Che maestro del ver splende qual sole</p>
<p class="i02">  Di Laterano entro l'augusta mole.</p>

</div><div class="stanza">
<p class="i01">Ove, raggiante del divino spiro,</p>
<p class="i02">  Del ver, del buon spande e feconda il seme.</p>
<p class="i02">  E Guiberto scismatico deliro,</p>
<p class="i01"><span class="pagenum" id="Page_241">[241]</span></p>
<p class="i02">  Con argomento che l'incalza e preme,</p>
<p class="i02">  Giudica e danna e si l'avvolge in giro,</p>
<p class="i02">  Che fulminato orrendamente freme.</p>
<p class="i02">  Orge, ricade, sbuffa tosco e bile</p>
<p class="i02">  E lutto e pianto invade il sacro ovile.</p>

</div><div class="stanza">
<p class="i01">Del Re sente nel cor fitta la spada</p>
<p class="i02">  Il popolo fedel, che Cristo adora;</p>
<p class="i02">  E lunga schiera di Pastor la strada</p>
<p class="i02">  Calca del bando e del dolore ognora;</p>
<p class="i02">  Oppure avvien che tra catene cada;</p>
<p class="i02">  Ed ai tormenti invan pietade implora.</p>
<p class="i02">  Ch'oggi Guiberto e il Re, Nerone fanno</p>
<p class="i02">  Parere a noi poco crudel tiranno.</p>

</div><div class="stanza">
<p class="i01">Neron, che a Pietro fa salir la croce,</p>
<p class="i02">  Neron, che a Paulo fa balzar la testa,</p>
<p class="i02">  Neron, che mostro dispietato, atroce,</p>
<p class="i02">  Ogni moto del cor crudo calpesta,</p>
<p class="i02">  E di natura ogni ragione e voce;</p>
<p class="i02">  E la viltade all'empietà contesta,</p>
<p class="i02">  Nel seno di sua madre un ferro intride,</p>
<p class="i02">  Che per orrore si ritorce e stride.</p>

</div><div class="stanza">
<p class="i01">Più che Neron, fello Guiberto ed empio</p>
<p class="i02">  Alla nutrice sua Chiesa di Dio</p>
<p class="i02">  Trafisse il sen con esecrando esempio,</p>
<p class="i02">  E se l'antico, di cui niun più rio,</p>
<p class="i02">  Del suo maestro fece scherno e scempio;</p>
<p class="i02">  Il Nerone novel, che lo seguio,</p>
<p class="i02">  Al Vicario di Cristo, al suo maestro</p>
<p class="i02">  Ministra il duolo, il fele ed il capestro.</p>

</div><div class="stanza">
<p class="i01">Guiberto e Arrigo infin, scossa ogni fede,</p>
<p class="i02">  Scosso l'ossequio al successor di Piero,</p>
<p class="i02">  Colui che il Cristo a prezzo compra e cede,</p>
<p class="i02">  Seguono dottore in lor sentiero.</p>
<p class="i02">  Nè san che se fortuna ad alta sede</p>
<p class="i01"><span class="pagenum" id="Page_242">[242]</span></p>
<p class="i02">  Porta il reo talor, con gioco fiero</p>
<p class="i02">  Lo balza poi dall'alto a precipizio.</p>
<p class="i02">  Questo matura in ciel giusto giudizio.</p>

</div><div class="stanza">
<p class="i01 dotted">. . . . . . . . . . . . . . . . . .</p>
<p class="i02">  Arse la pugna, s'incrudì, s'espanse;</p>
<p class="i02">  E allor dell'ire s'ammorzò l'ardore</p>
<p class="i02">  Che la spada del ciel, toccando, franse</p>
<p class="i02">  Di tanto scisma il perfido dottore, ecc</p>
<p class="i02 dotted">  . . . . . . . . . . . . . . . . .</p>

</div><div class="stanza">
<p class="i01">Ventitrè volte il sol vide, e rivolse</p>
<p class="i02">  Da tanto orrore l'atterrito ciglio.</p>
<p class="i02">  Nè quel lupo cessò fin che nol tolse</p>
<p class="i02">  Seco la morte al doloroso esiglio.</p>
<p class="i02">  Ah! quanti ne sedusse e ne travolse</p>
<p class="i02">  Al regno del dolor, od in periglio!</p>
<p class="i02">  Ma la vendetta non è lenta; e copre</p>
<p class="i02">  L'infamia omai di lui l'audacia e l'opre.</p>

</div><div class="stanza">
<p class="i01">O Divo, o tu, che delle eteree sedi</p>
<p class="i02">  Volgi le chiavi alla virtù che sale,</p>
<p class="i02">  Ed alla Chiesa universal provvedi,</p>
<p class="i02">  Soffia su la caligine mortale,</p>
<p class="i02">  Che 'l mondo ingombra, e 'l rasserena. Or vedi</p>
<p class="i02">  Che vacilla la fè, l'error prevale;</p>
<p class="i02">  Or che d'Urbano, dopo due soli anni,</p>
<p class="i02">  L'alma spiegò sino alle stelle i vanni.</p>

</div><div class="stanza">
<p class="i01">Or che del cielo la saetta ardente</p>
<p class="i02">  Toccò Guiberto con eterno danno,</p>
<p class="i02">  Del paradiso la beata gente,</p>
<p class="i02">  E chi del mondo dura ancor l'affanno,</p>
<p class="i02">  E la lotta sostien forte e fidente,</p>
<p class="i02">  Tra plausi e grazie a Dio, gridando vanno:</p>
<p class="i02">  Il gran vermo di Satana perio!</p>
<p class="i02">  Da un altro egual difenda il mondo Iddio.</p>
</div></div>

<p>
<span class="pagenum" id="Page_243">[243]</span>
</p>

<p>
Della morte dell'Imperatore Enrico III.
</p>

<div class="poem"><div class="stanza">
<p class="i01">Dictus iamdudum Rex quo sit fine solutus,</p>
<p class="i01">Scilicet Henricus, volo mundi discat amicus.</p>
<p class="i01">Cum scierit, noscat faciendum quid sibi constat.</p>
<p class="i01">Rex supra fatus, vivens erat illaqueatus</p>
<p class="i01">Actibus in pravis. Semel at se dissimulavit</p>
<p class="i01">Converti; pleno quod fecit corde veneno.</p>
<p class="i01">Schismaticos semper coluit, tenuitque libenter;</p>
<p class="i01">Hic exordescens minor eius filius enses</p>
<p class="i01">Elevat adversus genitorem. Tollere regnum</p>
<p class="i01">Quaerit ei, duram secum committere pugnam,</p>
<p class="i01">Non piguit campi, quem bellando superavit.</p>
<p class="i01">Mesticia multa per totum tempus abundans,</p>
<p class="i01">Undique confossus, quassatus et undique tortus;</p>
<p class="i01">Mortem non sperans; demum tamen ipsa catena</p>
<p class="i01">Mortis eum strinxit, rapuit de corpore tristi.</p>
<p class="i01">Augusti quarto defungit id in anno</p>
<p class="i01">Christi milleno, centeno, denique seno</p>
<p class="i01">Ad templum Spirae dormit, quod struxerat idem.</p>
</div></div>

<div class="poem"><div class="stanza">
<p class="i01">Come pur morto sia lo terzo Enrico</p>
<p class="i02">  Che 'l mondo sappia io vo', del mondo amico.</p>

</div><div class="stanza">
<p class="i01">Lo sappia, e faccia quel che far gli giova.</p>
<p class="i02">  In vita sua diè luminosa prova</p>

</div><div class="stanza">
<p class="i01">D'intelletto e di cor pien di malizia</p>
<p class="i02">  Tanta da degradarne ogni nequizia.</p>

</div><div class="stanza">
<p class="i01">Di rinsavir finse talora il Sire</p>
<p class="i02">  Ma solo per unir perfidia all'ire.</p>

</div><div class="stanza">
<p class="i01"><span class="pagenum" id="Page_244">[244]</span></p>

</div><div class="stanza">
<p class="i01">Chi lo scisma seguìa tenne in onore,</p>
<p class="i02">  E lo cinse di gloria e di splendore:</p>

</div><div class="stanza">
<p class="i01">Di che 'l figlio minor inorridito</p>
<p class="i02">  Levò le spade contro il padre, ardito.</p>

</div><div class="stanza">
<p class="i01">Aspra la pugna fu, lungo lo sdegno;</p>
<p class="i02">  Il figlio al padre agogna torre il regno.</p>

</div><div class="stanza">
<p class="i01">Non cura il sol, la neve, la tempesta,</p>
<p class="i02">  Dura sui campi e vittorioso ei resta.</p>

</div><div class="stanza">
<p class="i01">E l'ugna del dolor il padre artiglia,</p>
<p class="i02">  E a fronte, a' fianchi, a tergo ognor lo piglia;</p>

</div><div class="stanza">
<p class="i01">Sì che per fino di morir dispera.</p>
<p class="i02">  Ma 'n fin precipitò nell'onda nera,</p>

</div><div class="stanza">
<p class="i01">Nel mille centosei, allor ch'il giorno</p>
<p class="i02">  Quattro d'Agosto a noi fa suo ritorno.</p>

</div><div class="stanza">
<p class="i01">Un tempio eccelso aveva eretto a Spira:</p>
<p class="i02">  Or vi riposa in fino al dì dell'ira.</p>
</div></div>

<p>
Papa Gregorio VII era amico della Contessa Matilde,
e da Roma recavasi al castello di Canossa, e, per utilità
della Chiesa, soggiornava talora con essa tre mesi, e
avrebbe potuto fermarsi anche più a lungo, se gli fosse
piaciuto. Egli era sant'uomo, ella santissima donna e divota
a Dio, ed aiutava la Chiesa Romana co' denari e
coll'armi, facendo guerra contro l'Imperatore Enrico III
suo cugino, che aveva creato Ghiberto, Arcivescovo di
Ravenna, Antipapa col nome di Clemente, invece di chiamarlo
empio e demente. I quali due, durante tutta la
vita loro, osteggiarono la Chiesa, distolsero molte anime
dalle vie del Signore, e le trassero con loro a casa del
diavolo. E ciascuno di loro morì nella vergogna e nell'amarezza
dell'anima propria Ghiberto tornò a Ravenna e riprese
<span class="pagenum" id="Page_245">[245]</span>
la podestà e il titolo che vi aveva prima. Riguardo
poi a quel maledetto Imperatore Enrico III, trovi in
Isaia XIV ecc. Il che si è avverato nell'Antipapa Ghiberto,
detto Clemente, non che in Enrico III. E la Chiesa,
col tempo, per grazia di Dio, ebbe piena pace. Dunque
Roberto Guiscardo per aver dato aiuto a Gregorio VII
nel momento più stringente, cacciando l'Imperatore da
Roma, si ebbe in feudo, per ricambio del beneficio fatto,
la Sicilia e la Puglia, spettanti alla Chiesa romana; purchè
se le conquistasse contro i Greci e i Saraceni, che
le occupavano. Egli dunque andò prima, a modo di esploratore,
per vedere gli abitanti di quelle terre; e, ritornato,
raccolse l'esercito, chiamò a sè i due fratelli che aveva,
e i suoi consiglieri, e disse loro: La sapienza dice ne' proverbi
11.º ecc. Poi aggiunse: Tutte queste virtù deve
possedere franche nell'animo colui, che vuol mettersi alla
testa di un esercito e far guerra ad un nemico; virtù, di
cui, per grazia di Dio, faranno mostra i nostri soldati. La
Puglia e la Sicilia sono state cedute a noi dal Papa, e
là vidi uomini che hanno i piedi di legno e parlano in
gola. <i>Or su sagliamo contro a quella gente: perciocchè
noi abbiam veduto il paese, ed egli è grandemente
ubertoso. E voi ve ne state a bada? Non siate pigri
a mettervi in cammino per andare a prendere possessione
di quel paese. Quando voi giungerete là (conciossiachè
Iddio ve l'abbia dato nelle mani) verrete ad un
popolo, che se ne sta sicuro, e 'l paese è largo, è un luogo
nel quale non v'è mancanza di cosa alcuna che sia
sulla terra</i>. Giudici 18.º Nota che Roberto chiamava
piedi di legno le pianelle o zoccoli che usavano que' Pugliesi
e Siciliani, e che li giudicava gente cachetica, color
di merda e di niun valore. Disse poi che parlavano
in gola, perchè quando volevan domandare: Che cosa volete?
dicevano: <i>Ke bulì</i>? Li giudicò adunque uomini da
nulla, imbelli, accasciati e senza perizia alcuna dell'arte
<span class="pagenum" id="Page_246">[246]</span>
della guerra; Giuditta 5.º........ Perchè erano tre fratelli, Roberto,
Guiscardo, Ambrogio, che era monaco; a
cui gli altri due dissero: Tu combatterai colle tue armi,
cioè ne aiuterai colle tue preghiere; noi impugneremo il
brando, e se Dio vorrà, li soggiogheremo subito. E così
fu. L'Imperatore de' Greci, sapendo questo, e temendo
che Roberto volesse correre sino a Costantinopoli, a ridurre
al nulla la Grecia, fece sotto i propii occhi in alcuni
luoghi avvelenare le acque, e ne morì Roberto; sopravvisse
Guiscardo di lui fratello, d'onde ebbe origine
la dinastia dei Re Normanni in Sicilia. Da Guiscardo
discese Guglielmo Re di Sicilia; e da questo, Guglielmo
II, che ebbe parecchi figli ed una figlia di nome Costanza.
Egli alla sua morte, non so per qual ragione, comandò
a' suoi figli di non maritare la sorella Costanza; i quali,
per ossequio agli ordini del padre, la tennero secoloro
sino all'anno trentesimo dell'età di lei. Ma essa era
donna di indole focosa e indomabile, disturbava e rodeva
le cognate e tutta la famiglia. Perciò considerando che
la Sapienza dice benissimo ne' Proverbii 25.º ecc. si deliberarono
di darle un marito, e mandarla lontano da
loro<a class="tag" id="tag159" href="#note159">[159]</a>. E la diedero moglie a Re Enrico, che fu l'Imperatore
<span class="pagenum" id="Page_247">[247]</span>
Enrico VI, figlio del primo grande Federico, la
quale a Iesi, nella Marca d'Ancona, gli partorì un figlio,
Federico II, del quale più sopra s'è detto ch'era figlio
di un beccaio, e che la Regina Costanza, dopo una finta
gravidanza, se l'era messo sotto, dando a credere d'esserne
madre. Perciò Merlino aveva detto che il secondo
Federico <i>nascerebbe inaspettato e per miracolo</i>, sia perchè
la madre era già avanzata negli anni, e certamente
perchè quel figlio era di parto suppositizio, e raccattato
con frode. Quindi l'Imperatore Enrico, sotto colore dei
diritti della moglie, invase la Sicilia e la Puglia, e occupò
tutto il regno unito di quelle provincie. Ritornato poi in
Alemagna, e udito che i regnicoli, cioè i Pugliesi e i
Siciliani, lo avevano tradito, corse di nuovo al regno, ne
asportò i tesori, ne distrusse i maggiorenti. Laonde conturbata
e infiammata la Regina Costanza contro il marito,
cominciò co' suoi a prendere le difese del regno; onde
tra loro nacque rottura e guerra, sicchè i saggi ed i letterati
dicevano: Questi non sono marito e moglie che abbiano
un'anima sola, secondo l'insegnamento dell'Ecclesiastico
25.º Ed i giocolieri poi dicevano: Se ora alcuno
desse scacco a Re, la Regina non si moverebbe a coprirlo.
L'Imperatore Enrico finalmente rioccupò il regno, fece
strage de' maggiorenti, e secondo l'uso degli Imperatori
Tedeschi, osteggiò la Chiesa. Dopo di che passò di questa
vita, e rimase Federico, ancora pupillo, sotto la tutela
della Chiesa, che lo allevò ed esaltò, sperandolo migliore
del padre. Ma qual padre, tal figlio; anzi fu di gran lunga
peggiore. Le cose dette da Merlino riguardanti a Federico
II sono: «Federico I ne' peli un agnello, ne' velli un leone;
sarà saccheggiatore di città; nell'esecuzione di questo
proposito terminerà in corvo e in cornacchia: vivrà in <i>H</i>,
e cadrà nel Porto di Milazzo. Federico II poi, di nascita
insperata e miracolosa, tra le capre agnello da dilaniare,
non sarà assorbito da loro; gonfierà il letto di lui, e frutterà
<span class="pagenum" id="Page_248">[248]</span>
nelle vicinanze dei Mori, e respirerà in loro; poi
sarà involto nel suo sangue, ma non ne sarà intinto a
lungo; tuttavia porrà radici in quello; sarà esaltato nel
terzo nido, che divorerà i precedenti: sarà leone che rugge
tra i suoi; confiderà assai nella sua prudenza; disperderà
i figli di Ceylan; disgregherà Roma e la snerverà; terrà lo
spirito in Gerosolima; in trentadue anni cadrà; vivrà nella
sua prospera ventura settantadue anni, e due volte quinquagenario
sarà trattato blandamente; volgerà torvo l'occhio
a Roma; vedrà le sue viscere fuori di sè. Nel suo
tempo il mare rosseggierà di sangue santo, ed i comuni
avversarii arriveranno sino a Partenope; dipoi raccolto
da lui un aiuto nelle parti d'Aquilone, vendicherà il
sangue sparso. E guai a quelli che non potranno avere
ricorso ai vasi; e dopo che sarà nel decimo ottavo anno,
contando a partire dal suo crisma, tornerà la Monarchia
negli occhi degli invidi; e nella sua morte saranno in lui
resi vani gli sforzi di coloro che lo avranno maledetto.
E qui finisce. Nota che Enrico VI Imperatore fu amico
dell'Abbate Gioachimo dell'Ordine di Flora, il quale, richiestone,
scrisse una lettura sopra Isaia intorno ai doveri, e
per comando di lui, una lettura sopra Geremia, volendo intendere
i misteri di Daniele nascosti sotto la figura della statua,
dell'albero, della scure, della pietra, e della successione futura.
Scrisse anche per sè, l'anno del Signore 1198, un' — Esposizione
dei libri della Sibilla e di Merlino — Conclusione
finale di Geremia profeta —. Ecco, Cesare, la verga del furore
di Dio» Geremia è abbastanza aperto, ma nell'adombrare
le afflizioni del secolo è dapertutto involuto: Dio voglia
che anche tu non sia tanto sprovvisto del timore di Dio
quando stia per calare la scure evangelica sulla radice
dell'albero Imperiale» — Presagi futuri sulla Lombardia,
Toscana, Romagna, ed altre contrade, dichiarati da
maestro Michele Scoto:
</p>

<p>
<span class="pagenum" id="Page_249">[249]</span>
</p>

<div class="poem"><div class="stanza">
<p class="i01">Regis vexilla timens, fugiet velamine Brixa,</p>
<p class="i01">Et suos non poterit filios propriosque tueri.</p>
<p class="i01">Brixia stans fortis, secundi certamine Regis.</p>
<p class="i01">Post Mediolani sternentur moenia griphi.</p>
<p class="i01">Mediolanum territum cruore fervido necis,</p>
<p class="i01">Resuscitabit, viso cruore mortis.</p>
<p class="i01">In numeris errantes erunt atque sylvestres.</p>
<p class="i01">Deinde Vercellus venient, Novaria, Laudum.</p>
<p class="i01">Affuerint dies, quod aegra Papia erit.</p>
<p class="i01">Vastata curabitur, moesta dolore fiendo</p>
<p class="i01">Munera quae meruit diu parata vicinis.</p>
<p class="i01">Pavida mandatis parebit Placentia Regis.</p>
<p class="i01">Oppressa resiliet, passa damnosa strage.</p>
<p class="i01">Cum fuerit unita, in firmitate manebit.</p>
<p class="i01">Placentia patebit grave pondus sanguine mixtum</p>
<p class="i01">Parma parens viret, totisque frondibus uret.</p>
<p class="i01">Serpens in obliquo, tumida exitque draconi.</p>
<p class="i01">Parma Regi parens, tumida percutiet illum</p>
<p class="i01">Vipera draconem. Florumque virescet amoenum.</p>
<p class="i01">Tu ipsa, Cremona, patieris flammae dolorem.</p>
<p class="i01">In fine praedito, conscia tanti mali,</p>
<p class="i01">Et Regis partes insimul mala verba tenebunt.</p>
<p class="i01">Paduae magnatum plorabunt filii necem</p>
<p class="i01">Duram ed horrendam, datam catuloque Veronae.</p>
<p class="i01">Marchia succumbet, gravi servitute coacta.</p>
<p class="i01">Ob viam Antenoris, quamque secuti erunt,</p>
<p class="i01">Languida resurget, catulo moriente, Verona.</p>
<p class="i01">Mantua, vae tibi tanto dolore plena.</p>
<p class="i01"><span class="pagenum" id="Page_250">[250]</span></p>
<p class="i01">Cur ne vacillas, nam tui pars ruet?</p>
<p class="i01">Ferraria fallax, fides falsa nil tibi prodest</p>
<p class="i01">Subire te cunctis, cum tua facta ruent</p>
<p class="i01">Peregre missura, quos tua mala parant</p>
<p class="i01">Faventia iniet tecum, videns tentoria, pacem.</p>
<p class="i01">Corruet in pestem, ducto velamine pacis.</p>
<p class="i01">Bononia renuens ipsam, vastabitur agmine circa,</p>
<p class="i01">Sed dabit immensum, purgato agmine, censum.</p>
<p class="i01">Mutina fremescet, sibi certando sub lima,</p>
<p class="i01">Quae, dico, tepescet, tandem traetur ad ima.</p>
<p class="i01">Pergami deorsum excelsa moenia cadent.</p>
<p class="i01">Rursum et amoris ascendet stimulus arcem.</p>
<p class="i01">Trivisii duae partes afferent non signa salutis.</p>
<p class="i01">Gaudia fugantes, vexilla praebendo ruinae.</p>
<p class="i01">Roma diu titubans, longis terroribus acta,</p>
<p class="i01">Corruet, et mundi desinet esse caput.</p>
<p class="i01">Fata monent, stellaeque docent, aviumque volatus</p>
<p class="i01">Quod Fridericus malleus orbis erit.</p>
<p class="i01">Vivet draco magnus cum immenso turbine mundi.</p>
<p class="i01">Fata silent, stellaeque tacent, aviumque volatus</p>
<p class="i01">Quod Petri navis desinet esse caput.</p>
<p class="i01">Reviviscet mater: malleabit caput draconis.</p>
<p class="i01">Non diu stolida florebit Florentia florum;</p>
<p class="i01">Corruet in feudum, dissimulando vivet.</p>
<p class="i01">Venecia aperiet venas, percutiet undique Regem.</p>
<p class="i01">Infra millenos, ducenos, sexque decenos</p>
<p class="i01">Erunt sedata immensa turbina mundi</p>
<p class="i01">Morietur gripho, aufugient undique pennae.</p>
</div></div>

<p>
<span class="pagenum" id="Page_251">[251]</span>
</p>

<div class="poem"><div class="stanza">
<p class="i01">Brescia, che teme la reale insegna,</p>
<p class="i02">  Fugge col velo al capo e si rassegna,</p>

</div><div class="stanza">
<p class="i01">Nè i figli suoi, nè i suoi fautor difende;</p>
<p class="i02">  Che, la tema, vilissima la rende.</p>

</div><div class="stanza">
<p class="i01">Brescia sta salda colla lancia in resta</p>
<p class="i02">  Contro del Re che a battagliar s'appresta.</p>

</div><div class="stanza">
<p class="i01">Del Grifo di Milan cadran le mura.</p>
<p class="i02">  Atterrita Milan per la paura</p>

</div><div class="stanza">
<p class="i01">Di fieri colpi e di fumante sangue</p>
<p class="i02">  Trema, s'accascia, china 'l capo e langue.</p>

</div><div class="stanza">
<p class="i01">Ma paura maggior gli batte l'anca</p>
<p class="i02">  Ei si ribella e il reagir l'affranca.</p>

</div><div class="stanza">
<p class="i01">Poscia arriva Vercelli, e vien Novara,</p>
<p class="i02">  Lodi s'aggiunge, e 'l tempo si prepara.</p>

</div><div class="stanza">
<p class="i01">Pioverà su Pavia dolore, affanno.</p>
<p class="i02">  Risorgerà sulla tristezza e il danno.</p>

</div><div class="stanza">
<p class="i01">Questo ricambio di perfidia usata</p>
<p class="i02">  Ai vicini l'attende, e già la guata.</p>

</div><div class="stanza">
<p class="i01">Piacenza al Rege inchinerassi ancella.</p>
<p class="i02">  Ma scosso il giogo, s'ergerà novella.</p>

</div><div class="stanza">
<p class="i01">Libera vivrà se fia concorde</p>
<p class="i02">  Ma, sangue e schiavitù berrà, discorde.</p>

</div><div class="stanza">
<p class="i01">Parma, devota, al ciel s'erge superba,</p>
<p class="i02">  Ma, per foco struttor, fronda non serba.</p>

</div><div class="stanza">
<p class="i01">Barcamenando va contro il Dragone;</p>
<p class="i02">  Ma vipera divien, e a morte il pone.</p>

</div><div class="stanza">
<p class="i01">Non ignara del mal, che si previde,</p>
<p class="i02">  La fiamma anche su te, Cremona, stride.</p>

</div><div class="stanza">
<p class="i01">La parte imperïal, che in te risiede,</p>
<p class="i02">  Le lingue arrota, si dilania e fiede.</p>

</div><div class="stanza">
<p class="i01"><span class="pagenum" id="Page_252">[252]</span></p>

</div><div class="stanza">
<p class="i01">De' magnati di Padova la prole,</p>
<p class="i02">  Commovendo la terra, il mare, il sole,</p>

</div><div class="stanza">
<p class="i01">De' padri piangerà l'orrenda morte,</p>
<p class="i02">  Che di Verona il Can lor serba in sorte.</p>

</div><div class="stanza">
<p class="i01">Sulla Marca cadrà vasta ruina;</p>
<p class="i02">  Sui Marchigiani schiavitù, rapina.</p>

</div><div class="stanza">
<p class="i01">Lungo la via d'Antenore l'antico</p>
<p class="i02">  E di lor che 'l seguir qual duce amico,</p>

</div><div class="stanza">
<p class="i01">Languida sorgerà nuova Verona,</p>
<p class="i02">  Defunto il Can, che di martir la sprona.</p>

</div><div class="stanza">
<p class="i01">Mantova ahi! colma di dolori e guai!.</p>
<p class="i02">  Cadran tanti de' tuoi, tu non cadrai?</p>

</div><div class="stanza">
<p class="i01">Oh! Ferrara, che sei d'inganni un nido,</p>
<p class="i02">  A te non giova il destreggiare infido.</p>

</div><div class="stanza">
<p class="i01">Di tutti il giogo avrai sulla cervice,</p>
<p class="i02">  Se pure erranti al piano, alla pendice,</p>

</div><div class="stanza">
<p class="i01">Quelli che 'l mal oprar faratti avversi</p>
<p class="i02">  In tua ruina, vuoi mandar dispersi.</p>

</div><div class="stanza">
<p class="i01">Viste Faenza armi, cavalli e tende,</p>
<p class="i02">  A pace ed amistà la mano stende;</p>

</div><div class="stanza">
<p class="i01">Ma cinto al capo della pace il velo,</p>
<p class="i02">  Su lei seminerà la peste il cielo.</p>

</div><div class="stanza">
<p class="i01">Bologna altera, che la pace sprezza,</p>
<p class="i02">  Di guerra avrà la morbida carezza</p>

</div><div class="stanza">
<p class="i01">E posato di Marte il fiero ballo,</p>
<p class="i02">  Gran censo spillerà, se pure avrallo.</p>

</div><div class="stanza">
<p class="i01">Modena freme, si corrode e lima</p>
<p class="i02">  S'alza, ricade, e in ritentar s'adima.</p>

</div><div class="stanza">
<p class="i01">Di Bergamo cadrà l'alta muraglia:</p>
<p class="i02">  Amor la sprona, e ridarà battaglia.</p>

</div><div class="stanza">
<p class="i01"><span class="pagenum" id="Page_253">[253]</span></p>

</div><div class="stanza">
<p class="i01">Da furor di discordia in due diviso,</p>
<p class="i02">  Sogni di morte par che dia Treviso.</p>

</div><div class="stanza">
<p class="i01">Roma, che ninna per terror mortale,</p>
<p class="i02">  Del mondo più non fia la capitale.</p>

</div><div class="stanza">
<p class="i01">Le stelle, il fato e degli uccelli il volo</p>
<p class="i02">  Parlan concordi ed un accento solo.</p>

</div><div class="stanza">
<p class="i01">Chè Federigo con fatal rovello</p>
<p class="i02">  Sarà del mondo orribile martello.</p>

</div><div class="stanza">
<p class="i01">Il Dragone vivrà, da capo a fondo</p>
<p class="i02">  Orribilmente turbinando il mondo.</p>

</div><div class="stanza">
<p class="i01">Le stelle, il fato e degli uccelli il volo,</p>
<p class="i02">  Muti, non fanno un verbo, un segno solo;</p>

</div><div class="stanza">
<p class="i01">Chè naufraga di Pier la navicella</p>
<p class="i02">  Del mondo non sarà più l'alma stella.</p>

</div><div class="stanza">
<p class="i01">Risorgerà la Madre in sua ragione</p>
<p class="i02">  Il capo a martellar del reo Dragone.</p>

</div><div class="stanza">
<p class="i01">Ebbra Firenze, non a lungo, e folle</p>
<p class="i02">  Rifiorirà sul piano a piè del colle.</p>

</div><div class="stanza">
<p class="i01">Ma d'un Signor, ch'in feudo se la stringe,</p>
<p class="i02">  Il ceppo soffre, e non soffrir s'infinge.</p>

</div><div class="stanza">
<p class="i01">Venezia tingerà di sangue il mare,</p>
<p class="i02">  E fiere avranne il Re percosse amare.</p>

</div><div class="stanza">
<p class="i01">Entro ai mille dugento sessant'anni</p>
<p class="i02">  Guerra non più, non turbini, non danni.</p>

</div><div class="stanza">
<p class="i01">Chè, tocco il Grifo da mortal bipenne.</p>
<p class="i02">  Gioco del vento ne saran le penne.</p>
</div></div>

<p>
Sino a che punto si siano verificati i suesposti presagi,
molti hanno potuto vederlo; ed anch'io l'ho veduto
e n'ho udito ragionare, ed entro la mia mente ci ho studiato
<span class="pagenum" id="Page_254">[254]</span>
sopra molto a fondo, e so che si sono avverati, ad
eccezione di pochi; p. e. che Federico, in generale, non
fu il martello del mondo quantunque molto di male abbia
fatto. Nè la nave di Pietro naufragò, se per avventura
non vogliasi alludere alla lunga vacanza della sede
pontificia avvenuta, per discordia tra i Cardinali. Ma che
poi entro il 1260 tutti i turbini che sconvolgevano il
mondo avrebbero sedate le loro ire, non s'è verificato
punto, come pare, da qualunque parte si guardi; perocchè
tuttora infuriano guerre, discordie e maledizioni sotto
ogni plaga di cielo. Tuttavia nel 1260 cominciò la divozione
dei flagellanti, e gli uomini si rappaciavano reciprocamente,
e smorzavano le ire, e si faceva molto di bene,
come ho visto io co' miei occhi. Or resta da dire chi
fossero coloro che ebbero signoria in Lombardia ed in
Romagna. In Piemonte il Marchese di Monferrato; a
Vercelli, Pietro Becherio; a Milano, Napoleone Dalla
Torre e Tassone suo figlio; in Alessandria, Lanzavecchia;
a Piacenza, Uberto d'Iniquità; a Parma, per il partito della
Chiesa, Bernardo di Rolando Rossi, cognato di Papa Innocenzo
VI, (ebbe per moglie una sorella del detto Papa, ed
era un bellissimo Principe); per il partito imperiale, Bertolo
Tavernieri. In seguito poi dominò in Parma Ghiberto
da Gente molti anni, ed era cittadino Parmense, che
ebbe anche Reggio sotto la sua signoria. In Reggio, per
il partito della Chiesa, Ugo De' Roberti; per gli imperiali,
Guido da Sesso e Re Enzo figlio di Federico; in Modena,
Giacomino Rangone e Manfredo da Sassuolo, ossia da
Rosa, suo nipote, per la parte della Chiesa; per la parte
dell'Impero, i Pio, Lanfranco e Gherardino; in Cremona,
Uberto Marchese Pallavicino, e Boso di Dovaria signoreggiarono
lungamente, e diedero il bando a molti cittadini,
e ridussero al nulla molte famiglie; e tennero
sempre viva una grossa guerra, e danneggiarono molto
gli altri, ma alla lor volta ne ricevettero anch'eglino a
<span class="pagenum" id="Page_255">[255]</span>
usura il ricambio; a Mantova, Pinamonte, cittadino
mantovano, che dominò lungamente e duramente; a
Ferrara, Salinguerra; dopo il quale, Azzone Marchese
d'Este; e dopo questo, Obizzo figlio di Rainaldo, che
era figlio del predetto Azzone, morto in una prigione
della Puglia, ostaggio dell'Imperatore. Quest'Obizzo poi
era figlio di una ignota napoletana e di Rainaldo figlio
del prenominato Azzone, e fu portato ancor fanciullo dalla
Puglia, ed io ne sono testimonio oculare, e fu uomo
magnanimo ma non buono, e commise non poche iniquità.
Espulse da Ferrara i Fontana, che lo avevano sublimato,
e signoreggiò lungo tempo con una durezza, che era fuor
d'ogni misura. La città di Ferrara era di pertinenza
della Chiesa, come ho udito io dalle labbra di Innocenzo
IV, quando predicava al popolo Ferrarese; ma siccome i
Marchesi d'Este sono stati ab antico sempre amici della
Chiesa romana, perciò la Chiesa li appoggia e lascia che
ne abbiano in loro mano il dominio. A Treviso signoreggiò
a lungo Alberico da Romano, la cui Signoria, come ben
se lo sanno coloro che la sperimentarono, fu durissima e
crudele. Questi fu veramente un membro del diavolo e
figlio dell'iniquità, ma finirono malamente egli, la moglie,
i figli e le figlie. Perocchè i loro uccisori divelsero le
gambe e le braccia dal corpo di que' bambini ancor vivi,
e sotto gli occhi dei loro genitori, per usarne a schiaffeggiare
la faccia del padre e della madre loro; e poscia
legarono la madre e le figlie ad un palo, e le abbruciarono,
quantunque esse fossero nobili, e le più belle ragazze
del mondo, ed innocenti, e, per odio al padre e alla madre,
non la perdonarono nè all'innocenza nè alla leggiadria
loro. E in vero i loro genitori avevano con terrore
orribile afflitti e tormentati i Trivigiani. Laonde accorrevano
essi in piazza frementi contro Alberico, e vivo
ancora, ogni cittadino colla tanaglia gli stracciava un
boccone delle carni; e così tra ludibri, vituperi e tormenti,
<span class="pagenum" id="Page_256">[256]</span>
ne scarnificarono il corpo. Perocchè a chi aveva
tolto di mezzo un consanguineo, a chi il fratello, a questo
aveva morto il padre, a quello un figlio, e imponeva
tributi e multe così gravi e così di frequente, da essere
ridotti a distruggere le loro case, ed imbarcarne i mattoni,
le asse, i mobili, le botti, i bigonci e mandarli a
vendere a Ferrara per far denaro, pagare, e riscattarsi.
Queste cose sono accadute sotto i miei occhi. E, per poterle
fare con più sicurezza, simulava di essere in guerra
con Ezzelino da Romano suo fratello. E non risparmiava
ai cittadini suoi sudditi neppure la vita. E in un sol
giorno ne fece impiccare venticinque de' notabili di Treviso,
senza che gli avessero fatto in nulla nè sfregio, nè
danno; ma se li tolse di sotto gli occhi mandandoli brutalmente
al patibolo per timore che gli potessero nuocere.
E fece trascinare trenta nobili donne, madri, o mogli, o
figlie, o sorelle di loro, perchè li vedessero ad impiccare,
e perchè eglino avessero sotto gli occhi chi ne
avrebbe fatta più straziante la morte. Aveva anche comandato
che a quelle donne fosse tagliato il naso; ma
per istratagemma di un tale<a class="tag" id="tag160" href="#note160">[160]</a> che in quell'occasione
fece credere spurio un suo figlio, sebbene realmente non
lo fosse, fu ritirato l'ordine; invece però furon tagliate
loro le vesti, all'altezza delle mammelle, sicchè tutto il
corpo restò nudo, e in quello stato le videro que' loro
cari che dovevano salire sul patibolo; e furono sospesi a
studio così vicino a terra, che fosse possibile forzar quelle
donne a passar tra le gambe de' loro cari, i quali mentre
esse passavano, per non essere ancora spenti gli ultimi
spiriti vitali, battevano loro il volto co' piedi e colle tibie,
<span class="pagenum" id="Page_257">[257]</span>
che ancora si contraevano: ed esse vivevano nello strazio
e nello schianto del cuore in mezzo a tanto atroce ludibrio.
Nè spettacolo di più feroce brutalità fu mai veduto
nè udito. Poscia, che nulla bastava a sbramare tanta
ferocia, le fece trasportare di là dal Sile<a class="tag" id="tag161" href="#note161">[161]</a>, e andassero
dove volessero. Elle allora di quel po' di veste, che restava
attorno alle mammelle, composero un qualche cosa da
velare le pudende, e tutta la giornata vagarono per quindici
miglia di una landa deserta tra spine, triboli, ortiche,
lappoli, ronchi, e carzeti pungenti; e camminando scalze,
e a corpo nudo, le martoriava anche il morso e il pungiglione
di molti insetti; e andavano piangendo, e n'avevan
ben d'onde, chè al resto si aggiunse che nulla
avevano di che cibarsi se non del proprio pianto. Ah!
quale colmo di miseria, o Dio! Volgi a loro il tuo
benigno sguardo, e vedi. Alla tua misericordia tocca
prestare soccorso; la tua misericordia sola può essere
pronta, presente ad aiutarle. Io le ho vedute quelle figlie
del dolore, le ho vedute riservate, per aver consolazione,
alla tua destra pietosa; le ho vedute a te solo abbandonate;
chè è ben necessario che provegga la potenza divina,
ove manca ogni provvidenza umana. Questo si mostrò
palese in Susanna......... Ma ritorniamo alla storia.
Arrivarono lo stesso giorno alla laguna di Venezia ad
ora già tarda; ed ecco che videro subito un pescatore,
solo nella sua barchetta, e lo chiamarono che s'avvicinasse
a loro. Ma egli, credendo che le apparenze che
aveva in lontano davanti agli occhi fossero ombre, o
fantasmi del demonio, oppure mostri marini usciti al
lido, se ne spaventò, e inorridì. Ma poi per ispirazione
divina, e per la loro insistenza, s'andò avvicinando. E,
dopo che esse gli ebbero narrata per punto la loro dolorosa
<span class="pagenum" id="Page_258">[258]</span>
istoria e sventura, egli sclamò: Voi mi avete straziata
l'anima; ed io non vi abbandonerò mai, finchè la provvidenza
divina non vi abbia procacciato di meglio. Ma
siccome questa mia barchetta peschereccia è tanto angusta
che appena ve ne sta una, vi traghetterò ad una,
ad una, sicchè vi trasporterò tutte, e vi collocherò in un
isolotto che si va ora formando, ove però la terra è già soda,
perchè se stanotte restaste qui al lido, sareste preda de' lupi.
Domani poi per tempissimo, provveduto di barca più capace,
vi porterò e collocherò nella chiesa di S. Marco, ove spero
che Dio rivolgerà sopra di voi lo sguardo della sua misericordia.
Che più? Dopo dunque che le ebbe trasportate tutte,
tranne una, quell'ultima la condusse alla sua casa da
pescatore, ove le apprestò buona mensa, e la trattò con
bontà di cuore, cortesia, umanità, amorevolezza ed onestà.
L'indomani, pronto adempì la promessa. E condottele
nella chiesa di S. Marco, si presentò al Cardinale della
Corte romana Ottaviano, Legato in Lombardia, che allora
si trovava a Venezia; gli narrò tutta la storia di queste
donne, tutte le loro sventure, e gli disse dov'erano. Udita
questa cosa, il Cardinale volò subito a loro, le servì di
una refezione; e fece bandir voce per la città, che subito,
in fretta, senz'indugio di sorta, tutti, uomini, donne,
piccoli e adulti, garzoni e donzelle, vecchi e ragazzi,
tutti accorressero a S. Marco, che udirebbero cosa non
mai più udita, e farebbe loro vedere spettacolo non mai
più veduto. E, più presto che non si dice, tutta Venezia
si trovò stivata in Piazza S. Marco, e udirono narrarsi
tutta la inumana istoria; e dopo averla narrata, fece
venire quelle donne così malconcie e nude, come aveva
saputo malconciarle la efferatezza del maledetto di Alberico.
Ed il Cardinale volle questa scena per irritare più
vivamente i Veneziani contro di lui, e destare negli
animi maggior compassione per loro. Quando i Veneziani
ne ebbero udita la storia, e vedute le donne così nude,
<span class="pagenum" id="Page_259">[259]</span>
ad alte grida sclamarono: Morte, morte a quel maledetto;
bruci vivo colla sua consorte; e tutta la sua progenie
sia estirpata. A questo punto il Cardinale soggiunse: La
divina Scrittura....... E tutti gridarono: Si faccia,
si faccia. Poscia, secondando il desiderio di tutta la città,
bandì una crociata contro quella maledizione di Alberico;
e che chiunque vi prendesse parte, e andasse, o mandasse
in vece sua altra persona a proprie spese per sterminarlo,
avrebbe piena indulgenza de' proprii peccati.
La quale indulgenza data a tutti, egli pienamente la
confermò coll'autorità di Dio onnipotente, e dei beati
Apostoli Pietro e Paolo, non che della Legazione conferitagli
dalla sede Apostolica. Tutti dunque s'infiammarono,
e presero parte alla crociata, giovani, vecchi, uomini,
donne, sovreccitati dalla allocuzione del Cardinale, che
era persona di alto merito e di sì elevato ufficio rivestito;
dalle atrocità di quel maledetto di Alberico; dalla
condanna a morte di que' nobili ed innocenti cittadini;
dalla pietà che facevano quelle donne, che avevano
ancora sotto gli occhi turpemente malconcie; e dalla
promessa indulgenza che andavano ad acquistarsi. Il
Cardinale Legato per isvegliare ne' Veneziani più risoluto
furore, si valse anche dell'esempio della moglie del
Levita, della morte, e vitupero, e abuso della quale il
popolo ebraico, per volere di Dio, prese sì aspra vendetta,
che ne rimase distrutta una tribù quasi intera. Corsero
dunque unanimi contro di lui; molto lo danneggiarono,
ma non lo ridussero a completo sterminio. Però non
molto tempo dopo questa crociata, fu sterminato con
tutta la sua famiglia, e soffrì i ludibrii, i tormenti e gli
strazii, di cui è parlato più sopra. E ne fu ben degno.
Perocchè un dì che aveva smarrito un suo sparviero,
trovandosi all'aperto, calò le brache, e mostrò il culo a
Dio per oltraggio, insulto ed irrisione, credendo con ciò
di vendicarsi contro Dio; e quando fu a casa cacò sull'altare,
<span class="pagenum" id="Page_260">[260]</span>
precisamente in quello spazio ove si consacra il
corpo del Signore. Sua moglie poi dava delle puttane e
delle meretrici alle matrone e nobili donne. Nè mai il
marito ne la rimproverò; che anzi essa lo faceva per
fidanza che aveva del consenziente marito. Perciò meritamente
di loro si vendicarono i Trevigiani. Dopo la
allocuzione, che ebbe fatta ai Veneziani, il Cardinale
raccomandò loro quelle donne come sè stesso; ed essi di
buon grado e con larga liberalità le provvidero di vitto
e di vestito. A quell'uomo poi, per cui stratagemma
quelle donne non ebbero mozzo il naso, i Trevigiani perdonarono,
e gli lasciarono la vita, anzi lo beneficarono
assai, chè ben lo meritava, perchè spesso aveva distolto
Alberico e i suoi da molte tristizie, di cui avevano concepito
il pensiero. Nell'altra Marca poi signoreggiò Ezzelino,
fratello di questo Alberico, come anche in Padova,
Vicenza e Verona. Fu costui un membro del diavolo e
figlio dell'iniquità; e un giorno nel campo di S. Giorgio
in Verona, dove talvolta io sono andato, fece bruciare
undicimila Padovani in un ampio edifizio, nel quale li
teneva a' ceppi in carcere; e mentre bruciavano, faceva,
cantando attorno a loro, un torneo co' suoi cavalieri. Veramente
fu egli il peggior uomo che si trovasse sulla faccia
della terra; nè un sì pessimo credo siavi mai stato dal
principio del mondo sino a noi. Tutti tremavano al suo
cospetto, come trema un giunco nell'acqua corrente. E
n'avevano ben d'onde; poichè chi era vivo oggi, non era
al sicuro d'esserlo ancora all'indomani. Per piacere ad
Ezzelino, si era arrivati al punto che un padre cercava
la morte d'un figlio, un figlio quella del padre, o d'altro
parente; e sterminò tutti i maggiorenti, i migliori, i più
potenti, i più ricchi e i più nobili della Marca Trivigiana.
Castrava le mogli altrui, e co' figli e colle figlie
le cacciava in prigione, e ve le lasciava morire di fame
e di dolore. Fece trarre a morte molti religiosi, e molti
<span class="pagenum" id="Page_261">[261]</span>
li tenne lungamente nelle carceri, tanto dell'Ordine dei
frati Minori e Predicatori, che d'altri Ordini.......
Pari a lui per feroce atrocità non furono nè Decio, nè
Nerone, nè Diocleziano, nè Massimiano; e nemmeno
Erode ed Antioco, che furono i più crudeli mostri del
mondo. Veramente questi due fratelli furono due demonii,
per ciascun de' quali io potrei scrivere un grosso volume,
se avessi tempo, e non mi mancasse la pergamena. Alberico
però sul punto di morte fu tocco dal pentimento;
nel che si mostrò grandissima la misericordia di Dio,
stendendo in morte le braccia anche a uomo tanto brutale;
ma Ezzelino non s'è mai convertito a Dio. Ad
Ezzelino successe nella Signoria di Verona un tal Mastino,
Veronese, che fu poi ucciso da assassini. E il Conte di
S. Bonifacio, a cui era devoluta la Signoria di Verona,
andava vagando pel mondo, come io ho veduto; ed era
tutto del partito della Chiesa, buon uomo, santo, saggio,
onesto, d'animo forte, prode dell'armi e dotto nell'arte
della guerra. Suo padre aveva nome Guicciardo, egli
Lodovico, e il figlio maggiore, Vinciguerra. A Rimini
signoreggiò il Malatesta, che s'attenne sempre fidissimo
al partito della Chiesa. La Signoria di Forlì la ebbe in
mano il Conte Guido da Montefeltro, che era un battagliero
possente e dotto nell'arte della guerra, e non poche
vittorie sui Bolognesi, che parteggiavano per la Chiesa,
riportò, quand'ebbe a trovarsi loro di fronte. Molti anni
in tempo di grossa guerra tenne la Signoria di Forlì,
ma in fine si esaurirono le forze sue e de' Forlivesi,
quando Papa Martino IV si intromise in quella lotta
con pertinace ed irremovibile proponimento di entrare
vittorioso in quella città. Per cui, venuto Legato in
Romagna Bernardo Cardinale della Corte romana, ed i
Forlivesi datisi a lui, mandò a confino il Conte Guido
di Montefeltro, prima a Chioggia, poi in Lombardia, ad
Asti, ed obbedì sommessamente. A Ravenna dominò, di
<span class="pagenum" id="Page_262">[262]</span>
parte della Chiesa, Paolo Traversari, nobiluomo, ricco,
potente e saggio; di parte dell'Impero, un certo Anastasio.
Poi, dopo Paolo Traversari, dominò in Ravenna Tomaso
Fogliari di Reggio, fatto da Papa Innocenzo IV Conte
delle Romagne, perchè era suo parente; ed ebbe moglie
una nipote di Paolo Traversari, figlia d'un figlio, di
nome Traversaria, legittimata dal Papa perchè potesse
ereditare. La sposò poi, dopo la morte di Tomaso, Stefano,
figlio del Re d'Ungheria, che assunse la Signoria
di Ravenna. Dopo la morte di lui venne di Puglia un
certo Guglielmotto, che conduceva seco una donna, e
diceva che era sua moglie e figlia di Paolo Traversari
Ravennate, la quale era in Puglia come ostaggio dell'Imperatore.
E signoreggiò molti anni, ed ebbe integralmente
tutte le possessioni di Paolo Traversari: ma fu
creduto che tutto fosse un'ingannevole e frodolenta finzione
sì dell'uomo che della donna. Ma non era di parte
della Chiesa, e quindi fu espulso in una colla moglie
da Ravenna, e spogliato di tutti i beni, che aveva occupato.
A Faenza signoreggiarono gli Alberghetti, chiamati
anche Manfredi, di parte della Chiesa, principale de' quali
Ugolino Buzola, e suo figlio, frate Alberico dell'Ordine
dei Gaudenti; di parte dell'Impero, signoreggiò Accarisio
e suo figlio Guido di Accarisio. Il partito poi della
Chiesa in Faenza prendeva nome dai Zambrasi, e non
erano che in due di quella famiglia, cioè frate Zambrasino,
che fu, ed è, dell'Ordine de' frati Gaudenti, e Tebaldello
di lui fratello illegittimo, che godeva molta stima, essendo
uomo forte, bello, ed anche ricco, perchè Zambrasino,
unico erede, quale figlio solo legittimo, volle dividere con
lui a parti eguali il patrimonio paterno. Costui fu due
volte traditore della sua città di Faenza. La prima volta
la pose in mano ai Forlivesi, e in quel tempo abitava
io appunto a Forlì; la seconda, restituilla alla Chiesa;
ma poco dopo morì nella fossa della città, affogato col
<span class="pagenum" id="Page_263">[263]</span>
suo cavallo e molte altre persone. In Imola, i principali
partigiani della Chiesa erano i Nurduli; e capo del partito
imperiale, Ugucione dei Binicli, cui Re Carlo fece
prigioniero nella guerra contro il Principe Manfredi, e
gli fece tagliar la testa. A lui succedette in Imola suo
fratello Giovanni de' Binicli; ma nella parte montuosa
della provincia signoreggiava Pietro Pagano, di parte
imperiale, e risiedeva in un castello, che si chiamava
Susinana<a class="tag" id="tag162" href="#note162">[162]</a>; ed era personaggio magnanimo, di singolare
reputazione e rinomanza, e dotto nell'arte della
guerra. Aveva moglie una buona donna di nome Diana,
ed una buona sorella di nome Galla Placidia, che erano
ambedue mie divote. In Alconio signoreggiava il Conte
Bernardo, magnifico Signore e potente, partigiano della
Chiesa. Il Conte Rugiero di Bagnacavallo, di parte imperiale,
dominava in Ravenna; ed era sagace, furbo, astuto,
ed una volpe frodolenta e di tutti i colori. Questi fu
mio famigliare; aveva una figlia unica, nè ebbe maschi,
e in sul morire disse che la voleva maritare con uno
che sostenesse risolutamente gli imperiali. E frate Gherardino
Gualengo avendogli detto che quello non era
tempo di scherzare, rispose: Perchè? Non sono io un
uomo? Ed il frate di rimando: Voi siete bene un uomo;
ma in punto di morte dovete perdonare a tutti, nè parteggiare
per nessuno, ma pensare solo a Dio, come dice
il Profeta: <i>O Signore, parte della mia eredità, e del
mio calice; tu sei quello che restituirà a me la mia
eredità</i>. Parimente in Romagna, di parte dell'Impero,
fu grande il Conte Taddeo Boncompagni. Questi era
avanti in età, ed entrò nell'Ordine de' frati Minori.
Anche Giacomo di Bernardo parteggiò un tempo per
l'Impero; ma dopo che l'Imperatore fece tagliare la
<span class="pagenum" id="Page_264">[264]</span>
testa al figlio di lui, passò al partito della Chiesa, e
poi si fece frate dell'Ordine de' Minori. E tanto in Romagna
che in Lombardia molti ve ne furono di nobili
e potenti, sì di parte della Chiesa che dell'Impero, che
sarebbero degni di essere ricordati, se fossero stati buoni
e amanti di Dio, e di sè stessi. Così in Bologna per la
Chiesa hanno signoreggiato i Geremei; e per l'Impero i
Lambertazzi, tra' quali fu principale Castellano di Andalò,
che poi morì miseramente, perchè i Bolognesi
partigiani della Chiesa, in occasione di una guerra intestina,
lo presero e lo cacciarono tra ceppi nelle carceri
del palazzo del Comune. Ed i Geremei espulsero da
Bologna i Lambertazzi, che andarono in quel tempo a
dimorare a Faenza; d'onde furono poi cacciati, quando
Tebaldello la rimise in mano al partito della Chiesa.
Questa città, cioè Bologna, fu l'ultima a bere il calice
dell'ira di Dio, e ne ingollò fino alla feccia, affinchè,
restando illesa, non si vantasse di essere sempre stata
giusta e non insultasse alle altre città, che avevano già
trangugiato il calice dell'ira, anzi del furore dello sdegno
di Dio; giacchè dentro di essa vi erano assassini, nè si
imponeva a loro.......... In Cremona, que' che parteggiavano
per la Chiesa si chiamavano Cappellini, o
Cappelletti; que' che tenevano per l'Impero, si nominavano
Barbarasi. Ho letto più volte, cioè nè una nè due
soltanto, nel pontificale di Ravenna: <i>Verranno i Barbarasi;
incrudeliranno assai</i>; ed è incerto se si abbia
da riferire ai presenti, o ai futuri. Tuttavia i presenti
incrudelirono assai quando chiamarono l'Imperatore in
Lombardia ed a Cremona, e da Cremona espulsero quelli
che tenevano le parti della Chiesa; e l'Imperatore col
loro aiuto tenne viva in Lombardia una lunga guerra.
Di che si moltiplicarono i mali sulla terra; nè è finita
ancora, nè parne vicina la fine. In Parma, dopo la distruzione
di Vittoria e la fuga dell'Imperatore, chiunque
<span class="pagenum" id="Page_265">[265]</span>
non aderiva saldamente al partito della Chiesa si chiamava
di Malafucina, cioè di cattiva fabbrica, così detti
perchè spacciavano monete false; ma siccome v'ha differenza
da bue a bue, così si conosceva.........
Parimente quelli che tenevano allora le parti dell'Impero
non potevano ristarsi dal parlare del proprio partito, e
così si conoscevano da ciò che dicevano.
</p>

<p>
In processo di tempo poi que' Parmigiani del partito
imperiale, che risiedevano a Borgo S. Donnino, pregarono
i loro concittadini di parte della Chiesa che per amore
di Dio, e della beata Vergine gloriosa, li accogliessero in
città, poichè, essendo morto l'Imperatore, desideravano
riamicarsi con loro. E di fatto si rappaciarono, e furono
ammessi in città, come ho veduto io co' miei occhi; ma
quando videro le loro case atterrate (si noti che eglino
altrettanto avevano fatto ai partigiani della Chiesa, allora
che anch'essi furono espulsi) cominciarono a voler contendere,
trattar da pari a pari, e insultare il partito della
Chiesa. Di più, sapendo che Uberto Pallavicini aveva in
mano il dominio di Cremona e di molte altre città, si
proposero di farlo Signore anche di Parma. A che Uberto
aspirava ed ogni sua cura rivolgeva, e volevano mandare
in bando sino all'ultimo tutti i partigiani della Chiesa,
e ridurli siffattamente al nulla che non potessero mai
più ripor piede nella loro città. La quale trama venuta
a conoscenza de' Parmigiani, cominciarono a tremare
come giunchi nell'acqua, ed a nascondere le cose che
s'avevano più care. Ed io pure nascosi i miei libri,
poichè in quel tempo io dimorava a Parma; e molti
Parmigiani del partito della Chiesa si preparavano già
a partire spontaneamente da Parma, prima che il Pallavicino,
arrivando, li incogliesse nella rete, rapisse loro
ogni bene, e li costringesse di forza al bando. Quando
dunque cominciò a diffondersi in Parma la voce che il
Pallavicino era sulle mosse per arrivare, e d'altronde si
<span class="pagenum" id="Page_266">[266]</span>
vedeva che il suo arrivo non era poi lì lì per effettuarsi,
(ed il ritardo derivava da ciò, che egli s'era deliberato
di impadronirsi prima di Colorno e di Borgo S. Donnino,
come realmente fece; sia per entrare in Parma con maggiore
trionfo; sia, perchè, occupate quelle due posizioni,
i Parmigiani parteggianti per la Chiesa, che avessero
voluto fuggire, non avrebbero saputo da che parte voltarsi;
e così avrebbero essi ricevuto scacco matto, essi
che s'erano allevato il serpente in seno) ecco d'improvviso
sorgere un uomo, che abitava in Parma in Cò di Ponte,
tra la chiesa di Santa Cecilia, e Santa Maria dell'Ordine
de' Templarii<a class="tag" id="tag163" href="#note163">[163]</a>. Costui era un sartore, e si chiamava
Giovanni Barisello, ed era figlio d'un contadino della
famiglia Tebaldi, di que' contadini che i Parmigiani
chiamano mezzadri. E, presa in mano una croce e il
libro de' Vangeli, andò girando per la città alle case di
coloro, che passavano per imperiali, e si sospettava volessero
a tradigione consegnar Parma al Pallavicino, e li
faceva giurare di obbedire alle leggi del Papa e aderire
al partito della Chiesa. Egli aveva seguaci un cinquecento
uomini in armi, che l'avevano fatto loro Capitano, e lo
seguivano come fosse un principe o un condottiero. E
molti degli imperiali giurarono di essere ossequenti alle
leggi del sommo romano Pontefice, e di aderire al partito
della Chiesa; parte de' quali lo fecero con sincerità,
e parte per il timore, che li incoglieva, al vedersi tanta
gente armata alla porta della casa. Quelli poi che non
avevano l'animo disposto a quel giuramento, alla chetichella
se n'uscivano di Parma, e andavano a dimorare
in Borgo S. Donnino. Ed ogni volta che bolliva in Parma
<span class="pagenum" id="Page_267">[267]</span>
discordia tra cittadini, chi fuggiva trovava sempre quel
castello aperto; ed i Borghigiani esultavano sempre delle
discordie che s'accendevano in Parma, e l'esultanza loro
sarebbe stata maggiore se l'avessero veduta rasa al
suolo. I Borghigiani difatto non hanno mai guardata di
buon occhio la città di Parma; anzi, quando Parma era
in guerra, in Borgo S. Donnino si raccoglievano tutti
gli assassini di Lombardia, ove erano di buon grado
ospitati, per far danno e vergogna a Parma. Eppure
i Parmigiani avevano fatto ai Borghigiani i seguenti
benefici, come ho visto io co' miei occhi, chè ivi ho
abitato un anno, cioè nel 1259: (In quell'anno l'Italia
fu colpita da desolantissima morìa d'uomini e di donne,
ed Ezzelino da Romano fu fatto prigioniero dai Cremonesi
e da quelli de' loro alleati che si trovavano al campo).
Il primo beneficio fu che ogni anno mandavano loro
un Parmigiano per Rettore, o Podestà, e ne pagavano la
metà dello stipendio. Secondo, che a partire dal Taro, che
è distante da Parma cinque miglia, tutti gli abitanti potevano
andare al mercato di Borgo S. Donnino senza opposizione
alcuna da parte de' Parmigiani; e così Borgo S. Donnino
aveva il concorso d'un territorio di dieci miglia,
appartenente alla Diocesi di Parma: ed ai Parmigiani restava
la sola estensione di cinque miglia. Terzo, che i Parmigiani
accorrevano a loro difesa quando o i Piacentini, o
i Cremonesi, o chicchè altri fosse, moveva loro guerra.
Quarto, che quantunque in Borgo non vi fossero che
due sole famiglie nobili, i Pinchilini ed i Verzoli, mentre
le altre erano di popolani, o di ricchi campagnuoli,
pure i Parmigiani non isdegnavano mandare ivi a marito
le loro nobili donzelle; il che non era poco onore. Io
credo d'averne vedute quivi di donne Parmigiane ben
venti, che vestivano pelliccie di vaio<a class="tag" id="tag164" href="#note164">[164]</a>, o stoffe di
<span class="pagenum" id="Page_268">[268]</span>
colore scarlatto. Ma i Borghigiani, nulla valendo per
loro tanti benefici ricevuti, furono ingrati ai Parmigiani;
epperciò questi, e a gran ragione, quando se ne presentò
l'occasione opportuna, distrussero Borgo S. Donnino......
Girando dunque Giovanni Barisello per Parma
a intimare di prendere giuramento alle persone sospette,
arrivò alla casa di Rolando di Guido Bovi, che abitava
in Cò di Ponte, nei pressi della Chiesa di S. Gervaso;
e, chiamatolo fuori di casa, gli impose di giurare subito,
senza indugio, e di abbracciare il partito della Chiesa,
se volesse aver salva la vita, altrimenti partisse da
Parma (Il prenominato milite Rolandino di Guido Bovi
era di parte imperiale, e aveva avuto dall'Imperatore
molte Podesterie). Or egli veduta tanta radunata di
gente, che esigeva tale giuramento, e lo minacciava del
bando, fece secondo il consiglio del Savio ne' Proverbii
22:º L'uomo avveduto vede il male e si nasconde; ma
gli scempii passan oltre, e ne portano pena. Giurò
dunque e disse: Giuro di stare ed obbedire agli ordini
del romano Pontefice, e di aderire al partito della Chiesa
per tutta la mia vita, a scorno di quel partito, di cui
nessun altro più miserabile e più abbietto si trova sotto
il padiglione del cielo. E voleva alludere al suo partito,
cioè a quello degli imperiali, che lo avevano abbandonato,
e lo lasciavano tanto vituperosamente conculcare dagli
avversari. E gli ecclesiastici Parmigiani lo amarono......
Pertanto in quel tempo i Parmigiani vollero
tentare la riconquista di Borgo S. Donnino, ma non ne
vennero a capo, perchè il Pallavicino e que' Parmigiani
di parte imperiale che erano profughi dalla città l'occuparono
e lo tenevano sotto buona guardia. Quel castello
era munito di forte muraglia, e cinto di ampie fosse,
che si estendevano anche attorno al suburbio. Ma Colorno
lo ripresero prestissimo, e molti imperiali vi caddero
morti di spada, tra quali Francesco figlio di Giovanni
<span class="pagenum" id="Page_269">[269]</span>
Pucilesio, e Rolandino Gogo di Parma, e Manfredino
da Cànoli<a class="tag" id="tag165" href="#note165">[165]</a> di Reggio, cui il Pallavicino aveva fatto
Capitano. Questi era uno de' figli di Manfredo di Modena,
ed era di persona tanto avvenente, che a pena l'avrebbe
vinto in bellezza Assalonne figlio di Davide. Molti altri,
e degni di essere ricordati, morirono, ma per ragione
di brevità corro innanzi, e mi affretto a dir d'altro. Il
Pallavicino perciò depose il pensiero di correre su Parma,
perchè non lo poteva. La città aveva avuto sospetto degli
intendimenti di lui, ne conosceva le astuzie e le malizie,
e quindi si ebbe buona guardia; ed accadde al Pallavicino
ciò che il Savio dice ne' Proverbii 26.º ecc. Giovanni Barisello
fu il povero e saggio uomo che si trovò in Parma,
e per virtù della sua saggezza si mantenne libera la
città. Laonde i Parmigiani non gli furono ingrati, anzi
riconobbero il beneficio ricevuto, e con molti favori lo
ricambiarono. Ed anzi tutto, di povero che era, lo arricchirono;
poi, gli diedero moglie una nobil donzella, che
era de' Cornazzani; in terzo luogo, lo nominarono consigliere
perpetuo, stantechè era fornito di molta grazia e
attitudine naturale a fare concioni; finalmente gli concedettero
facoltà di poter sempre fare adunata di gente
in armi, di condurla seco, e di apporre alla compagnia
il suo nome, purchè avesse per iscopo l'onore e l'utilità
della città e del Comune di Parma. Questa compagnia
di gente in armi ebbe vita di molti anni; ma un Modenese,
che era Podestà di Parma, cioè Manfredino da
Rosa<a class="tag" id="tag166" href="#note166">[166]</a>, che si chiama anche da Sassuolo, come si
chiama suo padre, per mostrarsi premuroso dell'onore
de' Parmigiani, la sciolse, non piacendogli che i Parmigiani
si denominassero da tal uomo e da tal nome. E
<span class="pagenum" id="Page_270">[270]</span>
tanto zelo provenne dall'amore che Parmigiani e Modenesi
si hanno scambievole, intimo e caldo. Manfredino
adunque ordinò che Giovanni Barisello attendesse a' fatti
suoi, e a casa sua, e sciogliesse quella compagnia di
uomini d'armi, e cessasse di farne pompa, perchè essendo
egli Podestà di Parma, voleva governare la città
a suo talento. E Barisello ubbidì sommessamente; e il
giorno stesso, ripreso l'ago e il refe, tornò alla sua bottega,
e ricominciò sotto gli occhi de' Parmigiani a cucire
vestimenta..... Il padre del prenominato Podestà
era un mio conoscente, e sua madre e sua moglie erano
mie divote. Nulla ostante i Parmigiani usarono sempre
deferenza a Giovanni Barisello, e fu sempre tenuto in
considerazione, e mantenuta alta la sua reputazione. In
processo di tempo poi Re Carlo, fratello del Re di Francia
S. Lodovico, che andò oltremare al riscatto di Terra
Santa, avendo udito che i Parmigiani erano prodi guerrieri
e suoi amici, e sempre pronti ad aiutare la Chiesa,
mandò invitandoli a formare, ad onore di Dio e della
santa romana Chiesa, una compagnia che s'intitolasse
dalla croce, a cui egli pure desiderava di essere ascritto;
e bramava che in tale compagnia si fondessero tutte le
altre che vi fossero in Parma, e che stessero sempre
pronti a soccorrere la Chiesa ad ogni bisogno. Ed i
Parmigiani annuirono, e, quella che si costituì, chiamossi
la compagnia dei Crociati. Ed i Parmigiani, in fronte
al quaderno che registrava i nomi degli ascritti, segnarono
a lettere d'oro il nome di Re Carlo, proclamandolo
loro Capitano, primicerio, principe, condottiero, compagno,
Re e trionfatore magnifico. E se in Parma, chi
non appartiene alla compagnia, offende alcuno di quelli
che vi sono ascritti, questi accorrono subito, come fanno
le api, a difesa del consocio, e si aiutano reciprocamente,
e subito corrono alla casa dell'offensore e la smantellano
radicalmente, sicchè non se ne vede più pietra su pietra.
<span class="pagenum" id="Page_271">[271]</span>
Laonde i cittadini non ascritti alla compagnia vivono in
continua agitazione d'animo, e sono costretti o a starsene
mogi, o ad inscriversi alla compagnia stessa. La
quale perciò crebbe numerosissima. Ed ora i Parmigiani
non sono più denominati da Giovanni Barisello, ma da
Re Carlo, e dalla Croce di nostro Signore Gesù Cristo,
a cui sia gloria e onore per i secoli de' secoli, e così sia.
</p>

<p>
E, giacchè la nostra penna scrive ancora di Parma,
resta che parliamo dei Pallavicini. Eglino hanno il titolo
di Marchesi, ed elessero per soggiorno il territorio di
Parma e di Piacenza. Nella diocesi Piacentina, sui confini
di quella di Parma, hanno due castelli, quello di Pellegrino<a class="tag" id="tag167" href="#note167">[167]</a>,
in cui abitò Uberto Pallavicini (che fu
bell'uomo e sollazzevole e compositore di canzoni, e
lasciò parecchi figli), e il castello di Scipione<a class="tag" id="tag168" href="#note168">[168]</a>, presso
Borgo S. Donnino, a cinque miglia. In questo castello
abitò Manfredo, fratello germano del sunnominato Pallavicini,
che fu padre di sette figli, quattro maschi e tre
femmine, leggiadrissime donzelle, nobilmente maritate
in varie parti del mondo. La moglie di lui, e madre di
cotestoro, fu Clara dei Conti di Lomello<a class="tag" id="tag169" href="#note169">[169]</a>, avvenentissima
donna, saggissima e sollazzevole. Primogenito dei
detti figli fu Guglielmo, bell'uomo e amante della quiete,
come suo padre; restò sempre in concordia coi Parmigiani,
e abitava in Parma. Moglie sua era Costanza di
Azzone Marchese d'Este, nè da essa potè aver prole;
ebbe altri due mariti, ma non figliò mai. Manfredo poi
aveva un bel palazzo in Parma, ch'io ho veduto, presso
la piazza del Comune, ove sorgeva una volta il palazzo
de' Pagani; ma in tempo di guerra, i Parmigiani rasero
<span class="pagenum" id="Page_272">[272]</span>
al suolo l'uno e l'altro, ed i beccai vi eressero un macello.
Ora....... vi è la piazza del Comune. Questo
Manfredo fu uomo di pace e quasi religioso. Amava i
religiosi e le loro Regole, e specialmente i frati Minori,
e a tutti i conventi regalava in abbondanza il sale;
essendochè possedeva, vicini al castello di Scipione, molti
pozzi di acque salse, d'onde s'è arricchito e fatto grande.
Il secondogenito era Enrico, guerriero dotto nell'arte, e
credo che se fosse campato più a lungo, avrebbe ridotta
sotto la sua dominazione tutta la Lombardia; giacchè si
può dire di lui quello che de' Macabei ecc. Questa conquista
la tentò un tempo anche il Marchese di Monferrato,
che cadde poi ucciso nella guerra contro Re Carlo,
combattendo egregiamente e coraggiosamente, come addetto,
quale principe e condottiero, all'esercito di Manfredi,
figlio di Federico Imperatore deposto. Il terzogenito fu
Uberto, pari in tutto al precedente, sicchè quanto è detto
a lode di quello, si può ripetere di questo<a class="tag" id="tag170" href="#note170">[170]</a>. <i>E n'ebbe
molte prove il Marchese Guglielmo di Monferrato, che
non poteva mai uscire da' suoi fortilizii, perchè era in
guerra con suo zio, Uberto Pallavicino, che allora
signoreggiava in Cremona, e dava a questo suo nipote
trecento militi spesati affinchè guerreggiasse validamente
contro il Marchese di Monferrato.</i> Causa di
queste guerre erano le città di Alessandria e Tortona,
<span class="pagenum" id="Page_273">[273]</span>
di cui, ciascuno de' due Marchesi, voleva il dominio.
Questi fu ucciso dai Piacentini presso il castello di
Fiorenzuola<a class="tag" id="tag171" href="#note171">[171]</a>, una volta che era andato a predare in
su quel di Piacenza insieme ai Parmigiani di parte imperiale.
E questa depredazione la faceva quantunque
non vi fosse guerra tra lui e quelli a cui portava via la
rapina fatta; ma finì col perdere il bottino, la battaglia
e la vita. Quarto ed ultimo figlio di lui era Guidotto,
che vive tuttora, ed è uno dei grandi della Corte di
Spagna. Uberto Pallavicino dunque, che signoreggiò in
Cremona, fu fratello germano dei sunnominati, cioè del
Pallavicini da Pellegrino, e di Manfredo da Scipione.
Egli ebbe due castelli nella diocesi di Piacenza, cioè
Landasio<a class="tag" id="tag172" href="#note172">[172]</a> e Ghisaleggio<a class="tag" id="tag173" href="#note173">[173]</a>; ma siccome di costui
abbiamo parlato abbastanza più sopra, qui non occorre
parlarne. Fu di animo grande, e gonfiava la cupidigia
sino a voler occupare tutto il mondo. Il padre di questi
tre fu detto il Pallavicino, che ebbe due fratelli germani,
cioè Marchesopolo e Rubino, che abitarono in Soragna,
Villa fertile della diocesi di Parma, distante cinque miglia
a settentrione di Borgo S. Donnino. Marchesopolo ebbe
moglie una Borgognona, dalla quale non gli nacquero
maschi, ma due sole femmine; alle quali la madre volle
porre nomi presi dalla lingua del suo paese nativo, cioè
<i>Mabelon</i> e <i>Isabelon</i>, che in lingua lombarda suonano
Mabilia e Isabella. Il padre maritò la primogenita Mabilia,
quando io era ancora nel secolo, cioè prima ch'io
entrassi nell'Ordine de' frati Minori, l'anno 1238, e venne
<span class="pagenum" id="Page_274">[274]</span>
da Soragna a Parma, e ospitò nella casa di quei da Colorno,
accanto alla Chiesa di S. Paolo. Le furono assegnate
in dote mille lire imperiali, e sposò Azzone Marchese
d'Este, che era buon uomo, cortese, umile, dolce,
pacifico e mio amico; ed una volta gli lessi l'esposizione
dell'Abbate Gioachimo, intorno ai doveri di Isaia; ed
era solo con me sotto ad un fico, e nosco un altro frate
Minore. Donna Mabilia anch'essa fu mia divota, come
la fu anche di tutti i religiosi, specialmente frati Minori,
dai quali si confessava, e recitava sempre il loro
ufficio ecclesiastico, ed è sepolta presso suo marito e
riposa in pace nel convento de' Minori presso Ferrara. In
vita sua fece molto di bene, e alla sua morte fece distribuire
molte limosine, e lasciò ai poveri parte dei possedimenti,
che il padre le aveva lasciati in Soragna. Io
abitai sette anni in Ferrara, dove abitava anch'ella. Fu
bella donna, saggia, clemente, benigna, cortese, onesta,
pia, umile, paziente, pacifica, e sempre divota a Dio.
Aveva un fornello in luogo appartato del suo palazzo,
come ho visto io co' miei occhi, ed essa stessa distillava
l'acqua di rose, e la dava ai malati; e perciò i medici
ivi residenti ed i farmacisti l'avevano in uggia; ma essa
non s'impensieriva di loro, purchè soccorresse i malati
e facesse opera meritevole al cospetto di Dio. Visse molti
anni col marito, e non ebbe mai figli; dopo la morte poi
del marito si fece fare una casa presso il convento dei
frati Minori di Ferrara, e in quella abitò in sua vedovanza,
finchè fu sepolta, come s'è già detto, accanto a
suo marito nel convento de' frati Minori di Ferrara; e
la sua anima per la grazia di Dio riposi in pace, che
fu buona donna. Dopo la morte del Marchese però venne
a Parma, e la vidi, e udii da lei che ne provava mirabile
consolazione, perchè si trovava presso il convento
dei frati Minori, e presso la chiesa della Vergine gloriosa.
Non conobbi mai altra donna, che quanto questa si assomigliasse
<span class="pagenum" id="Page_275">[275]</span>
alla Contessa Metilde, per quanto di essa si
legge. Veramente, per me, tre sono le donne ammirabilissime,
che forse da altri non sono tenute in molta reputazione;
e sono: Elena, madre di Costantino; Galla
Placidia, madre di Valentiniano; e la Contessa Matilde.
Marchesopolo poi, dopo che ebbe maritata Mabilia, andò
in Romanìa, ove si diede a perseguitare i Greci, li aggrediva,
li catturava e uccideva, come Davide i Filistei.
Altrettanto faceva Marchesopolo coi Greci, onde con
insidie ingegnosamente tese fu dai Greci ucciso in casa
sua; perocchè tutto cede alla potenza dell'oro. Egli aveva
maritata la sua seconda figlia Isabella ad un ricco, nobile
e potente di Romanìa. Essa era bella donna e saggia,
ma zoppa e sterile; e dopo la morte del marito le restò
il castello di Bonicea, che ella con accorgimento, coraggio
e cautela seppe difendere contro i Greci. Il motivo poi
della partenza di Marchesopolo da Parma si dice sia
questo: Che essendo egli nobile, e di cuore magnanimo,
lo moveva a sdegno e sopportava di mal animo che un
popolano qualunque, borghese o campagnuolo che fosse,
mandandogli a casa un usciere in berretto rosso, lo potesse
citare al palazzo del Comune e chiamarlo in giudizio.
Suo fratello Rubino abitò in Soragna, ed ebbe in
moglie Ermengarda da Palù, sorella di Guidotto de' Canini,
che era bella donna, ma lasciva. Ebbe cinque maschi e
cinque femmine. La prima di nome Mabilia, bellissima (e
qualche volta la ho confessata). Uberto Pallavicino la
maritò a Pontremoli, sperando così di ridurre in suo
dominio quella Terra. Rubino era vecchio carico d'anni,
quando l'anno in cui imperversò quella mortalissima
pestilenza preaccennata, cioè nel 1249, e che Ezzelino
da Romano fu fatto prigioniero in guerra, mi mandò a
chiamare, si confessò da me, aggiustò i conti dell'anima
sua, e morì in una lodevole vecchiaia, passando da questo
mondo in grembo a Dio. Sua moglie poi si rimaritò
<span class="pagenum" id="Page_276">[276]</span>
e prese Egidio Scorza; poscia precipitò da un solaio e
ne fu morta e sepolta. Altri Pallavicini ancora abitavano
nella diocesi di Parma, in una Terra che si chiama Varano<a class="tag" id="tag174" href="#note174">[174]</a>,
bel paese tra Medesano<a class="tag" id="tag175" href="#note175">[175]</a>, Miano<a class="tag" id="tag176" href="#note176">[176]</a>, Costamezzana,
e Borgo S. Donnino. Ve ne sono ivi moltissimi,
ricchi, potenti, cortesi, pacifici; stanno sempre di buon
accordo coi Parmigiani, perchè sono anch'essi cittadini
di Parma. Uno di loro era quel Delfino Pallavicini, che
l'anno 1238 fa Podestà di Reggio e fece fare duecento
braccia delle mura della città, di seguito a quella già
fatta, come ogni Podestà aveva obbligo di fare ogni anno.
Tanto basti aver detto dei Pallavicini. In Verona, come
s'è detto, dopo la morte di Ezzelino da Romano, signoreggiò
Mastino, morto da alcuni Veronesi forti e pugilatori,
per la speranza di avere dopo lui la signoria di
Verona. Ma s'ingannarono, perchè a lui succedette suo
fratello germano, Alberto dalla Scala, che vendicò il
fratello colla morte degli uccisori di lui. Questi vive
tuttora, ed ha in mano la signoria, ed è amato dai Veronesi,
perchè si comporta bene. È persona accostevole,
fa giustizia, ama i poveri, come faceva suo fratello; pur
tuttavia è Podestà altra persona. In Imola, que' che
tengono le parti della Chiesa si chiamano Bricci; quelli
che parteggiano per l'Impero, Mèndoli. Ma il partito
imperiale in Imola è spento; e il partito della Chiesa,
per invidia ed ambizione, s'è diviso in due campi, perchè
gli Audaci vogliono in mano il potere, come prima
lo avevano quelli che si chiamavano Nurduli. Questa
maledetta discordia s'è già infiltrata in Modena, e comincia
a far capolino in Reggio. Dio voglia che non
metta radici in Parma, di che già si comincia a temere.....
<span class="pagenum" id="Page_277">[277]</span>
Ora passiamo a parlare della Toscana, e
spediamoci lesti; poichè molto di altro resta che non
deve essere taciuto. Le due più nobili città della Toscana
sono, a parer mio, Firenze e Pisa. A Pisa hanno
tenuto signoria Conti e Vice-Conti; ed i Pisani furono
molto attaccati all'Impero; e, come in Lombardia i
Cremonesi avevano impugnate le armi a sostegno dell'Impero
così avevan fatto i Pisani in Toscana. A Firenze
poi per parte della Chiesa hanno tenuta la signoria i
Guelfi; per parte dell'Impero i Ghibellini; e da queste
due fazioni hanno preso nome tutti i partiti in Toscana;
e sussistono tuttora. E gli uni e gli altri bevvero del
calice dell'ira di Dio, e ne ingollarono sino alla feccia;
e chi se la passò meno male, non può vantarsi d'aver
in tutto declinata la spada dello sdegno e della vendetta
divina; perchè se eglino provocarono scissure e divisioni
nelle loro città, anch'essi furono divisi tra loro dall'ira
del volto di Dio..... Quanto vero sia ciò che dico,
lo videro i miei occhi, e gli occhi di moltissimi altri;
ma sopratutto coloro che ne fecero sui loro corpi esperienza.
Pertanto tutte le suaccennate fazioni, scissure,
divisioni e maledizioni, tanto in Toscana che in Lombardia,
in Romagna, nella Marca d'Ancona, nella Marca
Trivigiana e in tutta Italia, le provocò quel Federico
che si chiamò Imperatore: e perciò fu a piena ragione
punito, e la mano di Dio aggravò i colpi su tutti i peccati
di lui, percuotendolo nell'anima e nel corpo; e i
Principi del suo regno, che aveva tolti dal nulla ed esaltati
dalla polve, gli diedero il calcio, non gli tennero
fede, anzi lo tradirono..... «Non è prudenza in
lui» cioè in Federico, quantunque si vantasse tanto
prudente. Così lo trattarono i tirannelli suoi, di cui abbiam
fatto menzione più sopra; ma anch'essi ricevettero
il colpo della vendetta, non perchè spodestarono Federico,
che riconobbero per malvagio, ma perchè anch'essi peccarono
<span class="pagenum" id="Page_278">[278]</span>
di molto. Conobbi quasi tutti quelli che ho nominato,
e in breve tempo disparvero dal mondo, e i più
terminarono malamente la loro vita, <i>perchè folleggiarono</i>
<i>in vanità</i>..... Or resta da parlare dei Legati che la
Corte Romana mandò ai nostri giorni in Lombardia.
Primo de' quali fu Ugolino, Cardinale dell'Ordine dei
Minori, cioè governatore, protettore e censore della Frateria
e della Regola del beato Francesco, del quale egli
era stato intimo amico, e che poscia diventò Papa Gregorio
IX. Fece molte buone cose, delle quali parleremo
più innanzi ampiamente. Il secondo fu Rainaldo Vescovo
di Ostia, anch'egli Cardinale dell'Ordine de' Minori,
come è stato detto altrove, e che diventò poi Papa Alessandro
IV. E quando era Legato in Lombardia aveva
seco come Vice-Legato il Cardinale Tomaso, che era di
Capua. Papa Gregorio IX summenzionato compose ad
onore del beato Francesco un inno: <i>Dal ciel discese un
figlio</i>; ed un responsorio: <i>Dal granaio della povertà</i>;
ed una prosa: <i>Ultima testa del Dragone</i>, ed un'altra
prosa per la passione di Cristo: <i>Piangete, anime dei
fedeli</i>; e, ad istanza de' frati Minori, nominò Cardinale
Rainaldo, che fu poi Papa Alessandro IV; il quale Papa
Alessandro canonizzò santa Chiara, e compose gli inni
e le collette di lei. Il Cardinal Tomaso, che era di Capua,
fu il più bello scrittore della Corte, e dettò quella
lettera, che il sommo Pontefice mandò a Federico Imperatore
spodestato, rimproverando lui de' molti e svariati
eccessi, e giustificando se stesso e la Chiesa romana
delle accuse che le erano mosse, e rammentogli i servigi
e i benefici, che la Chiesa gli aveva conferiti. E la lettera
cominciava così: <i>Viva impressione fece la nostra
lettera sull'animo tuo, come hai scritto; ma più viva
ancora la fece sull'animo nostro la lettera tua</i>. Compose
anche ad onore del beato Francesco l'inno: <i>Tra i
celesti cori</i>; e l'altro: <i>Splendore de' costumi</i>; ed il responsorio:
<span class="pagenum" id="Page_279">[279]</span>
<i>Spica della carne</i>; e parimente fece quella
sequenza per la Beata Vergine, che comincia: <i>La Vergine
che figlia si rallegri</i>. E ne fece la composizione
letteraria soltanto; la musica per canto la fece, a sua
preghiera, frate Enrico da Pisa, che fu mio custode e
maestro di canto. Il contraccanto lo compose fra Vita
da Lucca, dell'Ordine de' Minori, altro mio maestro di
canto. Dopo i prenominati, venne Legato in Lombardia
Ottaviano Cardinal diacono. Egli era bello e nobile, cioè
uno dei figli di Ubaldino da Mugello nella diocesi fiorentina.
Fu reputato molto partigiano dell'Impero, ma
a difesa del suo onore faceva talvolta qualche cosa a
vantaggio della Chiesa, non dimenticando che questo
era il suo mandato. Onde, un giorno, quando l'Imperatore
teneva Parma stretta d'assedio, io, che era a Lione,
interrogato da Guglielmo Fieschi Cardinal diacono, nipote
di Papa Innocenzo IV, che cosa dicevano i Parmigiani
del Legato Ottaviano, risposi: I Parmigiani s'aspettano
che sarà traditore di Parma, come lo fu di Faenza. Allora
Guglielmo sclamò: Ah! per Dio non è da credere. A
cui io replicai: Se sia credibile, o non credibile, non so;
è certo che i Parmigiani lo dicono. Bene, bene, soggiunse
Guglielmo..... Ma ivi i presenti erano tanta moltitudine,
che l'uno s'innalzava sulle spalle dell'altro,
per udire notizie di Parma. Imperocchè da questo dipendeva
la sorte della Chiesa romana, come in una
battaglia, dalla quale l'uno e l'altro dei contendenti
spera vittoria. L'Imperatore era allora già deposto dall'Impero,
e la Corte romana era fuori della sua sede,
ed esulava in Francia, a Lione. E Parma aveva dato di
piglio all'armi a difesa della Chiesa, e si batteva valorosamente,
sperando dal cielo aiuto e vittoria; e Federico
Imperatore accanitamente la assediava.... Avendomi
dunque gli astanti udito a sostener tali cose, restarono
ammirati, e l'un l'altro, a mia udita, si dicevano: In
<span class="pagenum" id="Page_280">[280]</span>
vita nostra non abbiamo mai udito un frate a parlare
tanto franco e così sicuro. Ma esprimevano questi sensi
perchè mi vedevano seduto tra il Patriarca di Costantinopoli
e il Cardinale, dal quale io invitato a sedere,
non giudicai conveniente di rifiutare, e tenere in poco
conto l'onore offertomi, e l'accennata ammirazione nasceva
anche dall'udirmi parlare apertamente d'un uomo
costituito in sì alta carica, e al cospetto di tanti cospicui
dignitari della Chiesa. Io allora era diacono e di 25
anni..... Ritornato in Lombardia, ed essendo ancora,
dopo molti anni, Ottaviano Legato a Bologna, io pranzai
molte volte con lui; e mi faceva sempre sedere in capo
della sua mensa, sicchè tra me e lui non vi era che il
frate mio compagno, ed egli occupava il terzo posto,
contando dal capo della mensa. In tali circostanze io
faceva come insegna il Savio ne' proverbii 23.º ecc; ed
era opportuno regolarsi in quel modo, perchè tutta la
sala del palazzo era gremita di commensali. Eppure ce
n'era per tutti da star bene e in abbondanza, e si mesceva
in copia vino scelto, ed ogni cosa era squisita.
Allora cominciai a voler bene al Cardinale. In seguito
poi invitò me e il mio compagno a pranzare con lui
ogni giorno che ne piacesse; ma pensai di stare all'ammaestramento
dell'Ecclesiastico 13.º ecc. Di questo Cardinale
corse voce che fosse figlio di Papa Gregorio IX,
forse perchè gli usava speciali deferenze. Così io ho conosciuta
una figlia di questo Cardinale, monaca in un certo
convento, la quale mi invitò, e pregò con molta insistenza,
ch'io fossi devoto a lei, ch'ella voleva essere
devota a me; e non sapeva di chi fosse figlia, e chi fosse
suo padre. Ma io il sapeva bene, e le risposi: io non ti
voglio per amica, perchè Pateclo scrive:
</p>

<div class="poem"><div class="stanza">
<p class="i01">É 'n tedianza cu'no posso parlare:</p>
</div></div>

<p>
e vuol dire che secca l'avere un'amica, a cui l'amico
<span class="pagenum" id="Page_281">[281]</span>
suo non può parlare, quale sei tu chiusa in un monastero.
Ed ella rispose: «Se non può passare tra noi
mutuo colloquio, almeno amiamoci col cuore, e preghiamo
l'uno per l'altro a fine di salvarci»; Giacobbe nell'ultimo
libro. E mi parve che a poco a poco volesse tirarmi
a sè, e adescarmi ad amarla; perciò le dissi: Il beato
Arsenio.... Ottaviano fu uomo sagacissimo. Di fatto
facendosi un giorno una solenne processione, un giocoliere
nel momento ch'egli passava, disse a voce sì alta che
il Cardinale udiva: Largo, largo, toglietevi di quà, e
lasciate passare quell'uomo, che fu traditore della Corte
Romana, e molte volte ingannò la Chiesa. Udite il Cardinale
queste cose, ordinò sottovoce ad uno de' suoi di
chiudere la bocca al giocoliere con monete, ben sapendo
che tutto cede alla potenza dell'oro. E così si liberò da
quella vessazione. Anzi il giocoliere, intascati i danari,
si portò subito su di un'altra strada, per la quale dovea
passare il Cardinale, e ne fece mille elogi, dicendo che
nessun Cardinale meglio di lui aveva la Corte Romana,
e che era veramente degno del papato. Parimente ho
udito dire che, se Papa Innocenzo IV avesse vissuto un
po' più, avrebbe deposto Ottaviano dal cardinalato, perchè
era troppo partigiano dell'Impero, e non trattava
con fedeltà gli interessi della Chiesa. Ma egli che sapeva
di non essere nelle grazie del Papa, e che molti cortigiani
ed altre persone lo avevano divulgato, si studiava
di far mostra di godere la confidenza papale. Perciò
quando i Cardinali uscivano dal quotidiano concistoro
che il Papa soleva tenere, e andavano affrettandosi ai
loro alberghi, Ottaviano, o in anticamera, o sul passeggio,
che era subito fuori della porta del palazzo del Papa,
si fermava a parlare con qualche chierico sino a tanto
che vedeva che i Cardinali se n'erano andati tutti, sicchè
paresse che, di quelli che erano nella sala del palazzo
al cospetto del Papa, egli fosse stato l'ultimo, a uscire, e
<span class="pagenum" id="Page_282">[282]</span>
con ciò voleva far credere che il Papa l'avesse trattenuto
a confidenziale colloquio per trattare seco di affari
importantissimi, e così tutti lo stimassero il Cardinale
più influente in Corte, e il più potente presso il Papa,
e quindi con lui largheggiassero in regali, come a uomo,
che avrebbe potuto giovarli assai negli affari che avevano
col Papa...... In quel tempo che Ottaviano fu
Legato in Lombardia, fu Legato in Lombardia stessa
anche Gregorio Montelungo. Egli era una volta uno dei
sette notai della Corte Romana, e fu un antico Legato
di Lombardia. Di fatto quando Ferrara fu tolta dalle
mani e dalla signoria del Salinguerra, vi era presente;
e quando l'Imperatore assediava Parma, era ivi Legato,
e alzava la sua tenda sempre di fronte alla tenda dell'Imperatore.
Egli era uomo coraggiosissimo, dotto nelle
armi e aveva composto un libro intitolato: <i>Della sagacia
nell'arte della guerra</i>. Sapeva condurre e ordinare le
milizie alla battaglia; sapeva simulare e dissimulare;
conosceva quando s'aveva a star cheti, e quando si dovea
irrompere contro il nemico. L'Apostolo nell'epistola agli
Ebrei 5º dice: <i>Ma il cibo sodo è per li compiuti</i> ecc;
de' quali uno era Gregorio da Montelungo, che aveva
tanta pratica di battaglie, che sapeva discernere e quando
una battaglia la s'avea da ingaggiare, e quand'era il
momento di finirla..... E così faceva Gregorio da Montelungo,
perchè era dotto nell'arte della guerra, e sperava
ed aspettava la vittoria da Dio; e la ebbe segnalata
quando s'impossessò di Vittoria.......... Anche
Vegezio, ne' libri dell'arte militare a Teodosio Imperatore,
insegna mille accorgimenti atti a ben condurre una battaglia,
libri ch'io ho veduti e letti, e sono molto utili a chi
deve sostenere una guerra contro i suoi nemici. Similmente
il Legato Gregorio di Montelungo, quando si trovava
in Parma assediata da Federico, udendo che i Parmigiani
mormoravano, perchè non arrivavano soccorsi
<span class="pagenum" id="Page_283">[283]</span>
contro le astuzie del dragone, cioè di Federico, egli ne
teneva alti gli animi con suoi scaltrimenti. Perciò invitava
talora seco a pranzo alcuni militari dei maggiorenti della
città, tra' quali io fui talora commensale alla sua tavola
nel palazzo del Vescovo di Parma, e mentre si pranzava,
ecco arrivare un messo alla porta, che ad alta voce chiamava
e voleva entrare. Allora uno de' famigli del Legato,
a udita di tutti, annunziava al Legato l'arrivo di un
nuovo messo. Egli comandava che subito senza indugio
si facesse venire alla sua presenza; e si presentava un
uomo succinto, come in abito da viaggio di persona che
arrivasse da lontano paese, colle scarpe polverose, e alla
cintura la valigia delle lettere; e, prese le lettere, il Legato
comandava che conducessero il messo in disparte
a rifocillarsi e riposare, e che gli imbandissero un buon
pasto. Ma il Legato faceva così per darsi l'aria d'aver
compassione della stanchezza del messo, mentre lo scopo
diretto era di impedire che i commensali cercassero al
messo notizie, che poi esso non avrebbe saputo dare,
oppure, per dire qualche cosa, sarebbe caduto in qualche
scempiaggine. Nè qui era finita. Il Legato leggeva le
lettere ai commensali, nelle quali si preavvisava dell'arrivo
di soccorsi. Queste cose que' militari le divulgavano
per la città, e il popolo ne faceva le feste, e senza rincrescimento
aspettava. Ma due frati Minori di Milano,
cioè frate Giacomo e frate Gregorio, che stavano permanentemente
in casa del Legato, mi assicurarono che le
accennate lettere erano state scritte la sera antecedente
nella camera del Legato. Ma egli, a cautela e con accorgimento,
faceva spesso queste cose per tener vivo lo spirito
nel popolo; e tanto in varii modi tenne alti gli animi
de' suoi guerrieri contro la città di Vittoria edificata da
Federico, che la fu presa, e si completamente rasa al
suolo, da non trovarsene più una pietra. È poi da sapere
che l'Imperatore tentò più volte la costanza di Gregorio
<span class="pagenum" id="Page_284">[284]</span>
con insistenti preghiere, per tirarlo dalla sua, e far seco
amicizia, e gli prometteva di crearlo primo ministro della
Corte, sicchè sarebbe stato secondo dopo lui primo; ma
invano Federico s'ingegnava cogli inganni e colle tentazioni
di vincere Gregorio, perchè più facilmente e più
presto si sarebbe fatto deviare dal suo corso il sole (la
qual cosa è creduta impossibile), che corrompere Fabrizio.
Così nessuno mai potè distogliere Gregorio dalla fede
data. Questo Legato soleva abitare o a Milano, o a Parma,
o a Ferrara. Ed una volta, ora è già passato molto tempo,
che era a Ferrara, aveva un certo corvo, cui al bisogno
dava in pegno per grosse somme di danaro, e che poi
dopo riscattava, restituendo il danaro ricevuto. Quello
era un corvo, che parlava come un uomo, e si prendeva
gabbo di tutti. Di notte sorgeva e chiamava alle loro
stanze gli ospiti forestieri, gridando: Chi vuol venire a
Bologna? Chi vuol venire a Doiolo? Chi vuol venire a
Peola? Venga, venga, venga, presto, presto: sorgete, alzatevi,
correte; andiamo, andiamo; alla barca, alla barca:
<i>voga, voga, arranca, arranca:</i> al largo: Timoniere, prendi
la rotta, la rotta. S'alzavano dunque i forestieri novelli,
che non sapevano delle canzonature e delle gabbature
di questo corvo, e colle loro robe e co' bagagli quasi tutta
la notte aspettavano in riva al Po la barca, che li trasportasse
ove volevano andare; e non trovando ivi nessuno
restavano tra lo sdegno e la meraviglia di non sapere
da chi fossero stati in tal modo giocati. Così pure questo
corvo era tanto molesto ad un cieco, che quando
andava a piedi e a gambe nude mendicando lungo la
riva del Po, gli beccava le calcagna e le gambe, e poi
fuggiva, e, beffandosi del cieco, gli diceva: Or pigliati
questa, or abbiti quest'altra. Ma un dì il povero cieco lo
colse col bastone sull'ala, e disse: Or tocca a te; or tocca a
te. E il corvo rispose: Or tocca a me; or tocca a me. E il
cieco: Tienla; prendi la tua e vanne; i simulatori e gli
<span class="pagenum" id="Page_285">[285]</span>
astuti provocano l'ira di Dio; ti ho colpito una volta;
non sarà necessaria la seconda; va dal medico a vedere
se ti può guarire, giacchè la tua frattura è immedicabile,
la piaga è maligna. Ma il Legato diede in pegno il corvo
per danaro, nè volle più riscattarlo, perchè era ferito.
Altrettanto fanno molti, che licenziano i loro servi quando
cominciano a malare. Come fece quello del 1º dei Re
30º ecc. Operò bene il Centurione, che disse al Signore
Mattia 8º ecc. Così il Legato Gregorio fu un personaggio
pari a quello che descrive l'Ecclesiastico 34º dicendo:
<i>Uomo in molte cose esperto.</i> Trattò con fedeltà e con
accorgimenti gli interessi della Chiesa, e meritossi il
Patriarcato di Aquileia, e lo tenne molti anni sino alla
morte. Ebbe in un certo luogo un colloquio famigliare
con Ezzelino da Romano, e molti fecero le meraviglie
che tali due uomini potessero avere tra loro un colloquio,
stantechè Ezzelino era in fama d'essere un membro del
diavolo, e figlio di Belial, a cui nessuno potesse parlare;
e il Legato si reputava un alto cedro del Libano. Tuttavia
è da sapere che Gregorio di Montelungo patì di
podagra, e non fu casto; ed io ho conosciuto alcuna
delle sue amanti. Intorno al raccomandare la castità a
molti chierici secolari..... Così è da sapere di Ezzelino
da Romano che Papa Alessandro IV trattava con lui e
lo preparava a diventare d'un membro del Diavolo un
figlio di Dio, e un amico della Chiesa. Ma due ostacoli
si frapposero: 1.º che l'ecclesiastico dice, 7º: <i>Considera
le opere di Dio</i> ecc; 2.º che Ezzelino, l'anno 1259, fu
fatto prigioniero di guerra, e l'anno stesso morì e fu
sepolto nel castello di Soncino<a class="tag" id="tag177" href="#note177">[177]</a>, nella diocesi di Cremona.
L'anno successivo poi, 1260, appena cominciata la devozione
dei flagellanti, morì Papa Alessandro IV; e fu ordinato
di celebrarne l'anniversario nella vigilia della
<span class="pagenum" id="Page_286">[286]</span>
traslazione del beato Francesco, cioè ai 24 di Maggio.
Dopo Gregorio da Montelungo fu eletto Legato della Sede
Apostolica Filippo, per grazia apostolica e divina, Arcivescovo
di Ravenna; il quale parla ne' seguenti termini
della circoscrizione della sua Legazione in una sua Notificazione:
«E perchè non si sollevi alcun dubbio sulla
circoscrizione della nostra Legazione, sappiano tutti che
a noi è pienamente affidato l'ufficio di Legazione nei
patriarcati di Aquileia e di Grado; nelle città, diocesi e
provincie di Ragusa, Milano, Genova, e Ravenna; ed in
generale in Lombardia, in Romagna e nella Marca di
Treviso». Questo Legato era oriondo di Toscana, nel distretto
della città di Pistoia; e, povero qual era, andò
scolare a Toledo, volendo imparare l'arte della negromanzia.
Assiso un giorno sotto un porticato di quella
città, un soldato gli domandò che cercasse; ed avendogli
esposto che era Lombardo, e il motivo che lo aveva condotto
là, lo presentò ad un maestro togato di quell'arte,
vecchio, bruttissimo, e glielo raccomandò, pregandolo
che per amor suo lo istruisse diligentemente nell'arte
che professava. Quel vecchio lo fece entrare in
camera sua, gli porse un libro e gli disse: Quand'io
mi sarò ritirato, tu potrai quì studiare. E partendosene
chiuse bene la porta e la camera. Ma quando questo
giovane cominciò a leggere, gli apparvero demoni sotto
varie forme, di sorci, di gatti, di cani, di porci, e n'era
piena la camera, e per la camera quà e là saltellavano
e scorrazzavano. In mezzo a quella scena egli non osò
aprir bocca, quando d'improvviso si trovò fuori della
camera seduto in istrada. E, sopravvenuto il maestro,
gli disse: Che fai quì o figlio mio? Allora egli raccontò
al maestro quanto era accaduto, ed il maestro lo ricondusse
dentro ancora, e, come prima, partissene chiudendo
diligentemente la porta. Ma, riprendendo il giovanetto
la sua lettura, eccogli comparire molti garzoncelli e donzellette
<span class="pagenum" id="Page_287">[287]</span>
ballonzolanti per la camera. E di nuovo non
osando dir verbo, si trovò fuori seduto sulla via. Ciò
vedendo il maestro, gli disse: Voi Lombardi non siete
fatti per quest'arte; lasciatela a noi Spagnuoli, che siamo
uomini fieri e simili ai demonii. Tu poi, o figlio,
vattene a Parigi, e studia la divina Scrittura, che puoi
diventar grande anche nella Chiesa di Dio. Andò dunque
a Parigi, e studiò, e imparò assai; e, ritornato in Lombardia,
dimorò a Ferrara in casa del Vescovo Garsendino,
che era uno dei figli di Manfredo di Modena, e fratello
dell'Abbate di Pomposa<a class="tag" id="tag178" href="#note178">[178]</a>. Diventò poi camerlengo del
Vescovo, che, morto, ebbe un successore, e morto anche
il successore, costui fu eletto Vescovo di Ferrara, e restò
molt'anni l'eletto di Ferrara, finchè fu poi creato
Vescovo di Ravenna. E quando Papa Innocenzo IV da
Lione venne a Ferrara, costui ivi...... Fatto dunque
Legato l'Arcivescovo di Ravenna Filippo, si recò a Ferrara
nel tempo, in cui i Re sogliono cominciare le guerre.
(Il tempo, in cui i Re sogliono cominciare le guerre
è il mese di Maggio, perchè la stagione è serena, ridente,
temperata, nella quale l'usignolo canta quasi sempre, e
si trova erba in abbondanza pe' buoi e pe' cavalli). Venuto
a Ferrara convocò tutti gli abitanti della città e
i Padovani fuorusciti, che ivi erano ospiti, e arringò dalla
porta principale della chiesa madre, dedicata a S. Giorgio,
(quella della diocesi poi era dedicata a S. Romano) e vi
si trovarono tutti i religiosi e i popolani, ragazzi e adulti,
i quali speravano di udir parlare della grandezza delle
opere di Dio. Anch'io vi era, e mi trovava a fianco dell'Arcivescovo,
e con me, e seduto accanto a me, vi era
Bongiorno Giudeo, che era mio famigliare, e desiderava
anch'egli di udire. Ritto adunque il Legato sulla porta
<span class="pagenum" id="Page_288">[288]</span>
della casa del Signore, cominciò a parlare a voce alta;
e l'arringa fu breve, perchè poche parole, e molte opere,
debbono farsi, quando sono da tradurre in atto le imprese
di cui si parla. Notificò adunque al popolo che egli era
stato fatto Legato dal papa per andare contro Ezzelino
da Romano, e che perciò voleva fare una crociata per
riconquistare Padova, e ricondurre nella loro città i Padovani
espulsi; e che chiunque si facesse inscrivere soldato
nell'esercito, che voleva levare per quella impresa,
acquisterebbe l'indulgenza, il perdono e l'assoluzione
di tutti i proprii peccati. E nessuno osi dire: È impossibile
che noi possiamo sconfiggere quell'uomo diabolico,
temuto dai diavoli stessi; perchè ciò non sarà impossibile
a Dio, che combatterà per noi. E aggiunse: Io dico
a Voi, ad onore e gloria di Dio onnipotente, e dei beati
Pietro e Paolo di lui Apostoli, nonchè del beato Antonio,
che si venera in Padova, che se anche io non avessi con
me che orfani, pupilli e vedove, e le persone bersagliate
da Ezzelino, non mi verrebbe meno la speranza di riportare
vittoria sopra quel membro del diavolo e figlio
dell'iniquità; poichè già le grida della sua iniquità sono
salite al cielo, e dal cielo si roterà la spada contro di
lui. Queste parole del Legato fecero esultare di allegrezza
gli ascoltatori; e, raccolto un esercito, a tempo
opportuno marciò all'espugnazione di Padova, fortemente
munita da Ezzelino di mille cinquecento armati, uomini
robusti ed espertissimi della guerra. Ma Ezzelino era
altrove, e temeva tanto di perdere Padova, quanto
Iddio teme che cada il cielo, specialmente perchè era
cinta da triplice muraglia, ed aveva fosse ed acque all'esterno
ed all'interno, ed, oltre i soldati, una moltitudine
di popolo; e, per giunta, Ezzelino, anzi che
potenti ad espugnare e prendere quella città, giudicava
i suoi nemici, imbelli, senza valore e senza perizia dell'arte
della guerra. Ma in questo esercito vi era un frate
<span class="pagenum" id="Page_289">[289]</span>
laico dell'Ordine dei Minori, nativo di Padova, di nome
Clarello, da me veduto e conosciuto a fondo, che aveva
cuor di leone, e ardeva di desiderio che i Padovani, profughi
già da tanto tempo, fossero rimessi nella loro città.
Questi, riconosciuto che il momento era favorevole, e
sapendo che: «<i>Dio si vale dei più deboli per umiliare
i forti</i>» si fece portabandiera dell'esercito, per provare
se mai per caso volesse Iddio per mano di lui salvare
tanta gente. Si mise dunque alla testa dell'esercito, e,
trovato un campagnuolo che aveva tre cavalle, gliene
tolse a forza una, e montatala, impugnò una pertica che
gli servisse come di lancia: e cominciò a scorrazzare di
quà e di là, e gridare altamente: Su via, coraggio, soldati
di Cristo; su via, coraggio, soldati del beato Pietro;
su via, coraggio, soldati del beato Antonio; scuotetevi
di dosso il timore, e confortatevi in Dio. Non ci volle
di più. Alle parole di lui si inanimò e infiammò tanto
la milizia che si deliberò di seguirlo ovunque andasse.
E ripigliava frate Clarello: Andiamo, andiamo; Addosso,
addosso; la salvezza è nelle mani di Dio; sorga Iddio..........
Andò dunque l'esercito seguendo Clarello
che precedeva e col vessillo in mano e coll'accesa parola
infocava gli animi alla guerra, e campeggiò all'assedio
della città. A quelli poi che eran dentro svegliò Iddio
la paura in cuore, e non osarono resistere. In quell'esercito
eravi anche un altro frate Minore, uomo santo e
devoto a Dio, che da secolare era stato ingegnere meccanico
di Ezzelino coll'incarico di costruire macchine,
trabucchi, gatti e arieti per diroccare le città e le castella.
Il Legato, stantechè costui non voleva uscire
dall'Ordine, gli comandò, in virtù di santa obbedienza,
di svestire l'abito del beato Francesco, e indossare un
vestiario bianco, e fabbricare un gatto così potente da
poter aprire subito le muraglie della città. Il frate obbedì
umilmente, e prestissimo inventò un gatto, che
<span class="pagenum" id="Page_290">[290]</span>
nella parte anteriore gettava fuoco, e dentro vi stavano
rimpiattati uomini in armi; e così la città fu presa
incontanente. Entrati in città, i partigiani della Chiesa
non vollero fare offesa ad alcuno, nè uccidere, nè imprigionare,
nè spogliare, nè rapinare, ma perdonarono a
tutti, e li lasciarono tutti liberamente uscire. E si tenevano
ben felici di potersene partire schivando offese e
catture. Pertanto tutta la città si levò in allegria ed
esultanza. Erano uomini pestiferi quelli che se la svignarono
da Padova; erano distruttori e dissipatori quelli
che da Padova fuggirono; e furono riparatori quelli che
vi rientrarono...... E siccome la vittoria l'ebbero
riportata e la città fu presa l'ottava di S. Antonio, perciò
i Padovani festeggiano più solennemente l'ottava che la
festa di S. Antonio. Quindi s'attaglia ottimamente a
questo fatto ciò, che si legge sulla fine del libro di
Ester: <i>Perocchè questo giorno</i> ecc. sino all'ultimo versetto,
che parla di cose consimili. Ma così non cantano
i Bolognesi di parte della Chiesa, che non vogliono sentirlo
nominare questo Santo in Bologna, perchè l'anno
1275 furono, appunto il dì di S. Antonio, dai Bolognesi
fuorusciti, cioè dai Lambertazzi, e dai Faentini, e dai
Forlivesi, al ponte di S. Procolo, sconfitti in battaglia,
morti, fugati, fatti prigionieri e incatenati nelle carceri.
E l'anno avanti, cioè nel 1274, gli stessi Lambertazzi
furono espulsi di Bologna dal partito della Chiesa il 1º
di Giugno, dopo aver avuto tra loro guerra civile.........
Ed il Legato, che anche prima era uomo di gran
rinomanza e riputazione, dopo la presa della città di Padova,
riacquistò fama che risuonò altissima ed amplissima.
Egli molto tempo prima era stato Legato in Alemagna,
allorchè, dopo la deposizione di Federico, fu eletto Imperatore
il Langravio. (Al tempo di quella sua Legazione
vi erano in Alemagna tre provincie, nelle quali dimoravano
alcuni famigerati religiosi, che dato un calcio
<span class="pagenum" id="Page_291">[291]</span>
alle discipline del loro Ordine, non volevano obbedire
ai Ministri. E, andando eglino a consultare il Legato,
li faceva sostenere e consegnare nelle mani de' Ministri,
perchè li giudicassero, e su loro pesasse quella sentenza,
che era conforme agli Statuti dell'Ordine). Or avvenne
che il Langravio morì; ed egli, che era in altra città,
udito della morte del Langravio, e temendo di Corrado
figlio di Federico, che faceva tener molto vigili gli occhi
sull'Alemagna, comandò ad uno de' suoi domestici che
per parecchi giorni non aprisse la camera di lui a nessuno,
macchinando egli di fuggire per non restare prigioniero;
e con mentito vestiario e un solo compagno
occultamente andò al convento de' frati Minori, e chiamato
il Guardiano in disparte, gli disse: Mi conosci
tu? A cui egli rispose: No. E il Legato ripigliò: Conosco
ben io te; e ti comando in virtù d'obbedienza di tenere
in te e non rivelare a nessuno le cose che ti dirò, sino
a che non ne avrai licenza da me; e di non parlare a
nessuno se non in mia presenza, e non in tua lingua
tedesca, ma sempre in latino. Or ti dico che il Langravio
è morto, ed io sono il Legato: darai dunque a
me e al mio compagno un abito del tuo Ordine, e senza
indugio ci trafugherai e condurrai in luogo sicuro, chè
io fuggo per non cader prigioniero di Corrado. Questo
bastò perchè ogni cosa fosse subito e di buon grado
eseguita. Ma volendolo condurre fuori di città, trovò
una porta chiusa; trovò chiusa la seconda e la terza. Ma
alla terza videro che un cane grosso usciva fuori per
un vano che era sotto tra l'imposta e la soglia, e parve
loro di poter per quello uscire anch'essi. Ma provandovisi,
il Legato per la sua grossezza non poteva sbucare. Allora
il Guardiano puntò con un piede su le natiche del Legato
e spingendo lo fece passare. Usciti per quel pertugio
tutti e quattro, presero la via, ed in giornata arrivarono
ad una città, ove era un convento di sessanta frati
<span class="pagenum" id="Page_292">[292]</span>
Minori; dai quali, interrogato il Guardiano che cercava
ospitalità chi fossero quei frati che conduceva seco, egli
rispondeva: Sono Grandi di Lombardia; per amor di
Dio mostratevi con loro liberali e cortesi, fate a loro
servizio e onore a voi; giacchè l'onore non è solo e tutto
di quelli a cui si fa, ma la miglior parte è di chi lo
fa, ed è da reputarsi veramente cortese colui, che di
buon animo e con fronte lieta e serena, e senza speranza
di ricambio, è liberale di servigi a persone sconosciute.
Si presentò dunque il Guardiano di quel convento con
dieci frati del convento stesso, e pranzò col Legato e
compagni in foresteria con tutta famigliarità e allegramente,
mostrando di ricevere molta consolazione dalla
presenza di quegli ospiti. Or conoscendo il Legato di
essere in sicuro, e di aver sfuggito ogni pericolo, dopo il
pranzo diede facoltà al Guardiano che lo aveva accompagnato
di farlo conoscere. Perciò quel Guardiano forestiere
disse ai frati: Sappiate, fratelli carissimi, che
questo frate, col quale avete pranzato, è il Legato del
Papa; e l'ho condotto qui da voi perchè è morto il
Langravio, e qui non c'è punto da temere di Corrado.
Nessuno finora ne sapeva nulla, neppure il compagno
mio, che è venuto qui meco. Udendo queste cose i frati,
cominciarono a tremare come giunchi nell'acqua corrente;
ma il Legato disse loro: Non abbiate timore, o
frati; io ho conosciuto che voi albergate negli animi
vostri l'amor di Dio; ci serviste con prontezza; ci accoglieste
con festa e cortesia; Iddio ve ne rimeriti. Io era
amico dell'Ordine del beato Francesco, e lo sarò in tutta
la mia vita. E di fatto fu così. Diede ai frati Minori
la chiesa di S. Pietro maggiore di Ravenna; ne concedeva
ogni grazia che si domandava, di predicare, di confessare,
di assolvere da tutti i peccati a lui riservati. Aveva una
caterva di servidorame terribile e feroce, ma tutti erano
reverenti verso i frati Minori, come fossero stati gli
<span class="pagenum" id="Page_293">[293]</span>
Apostoli di Cristo, sapendo che eravamo addentro nelle
grazie del loro padrone; ed erano ben quaranta uomini
armati, che aveva sempre seco a guardia della sua persona,
e lo temevano come il diavolo. Ed Ezzelino da
Romano era poco più temuto. Imponeva a' suoi servi
severissime punizioni. Di fatto andando un giorno ad
Argenta<a class="tag" id="tag179" href="#note179">[179]</a>, che è castello arcivescovile, fece legare un
servo con una fune ed immergerlo nell'acqua, e, così
legato ad una barca, lo fece trascinare per le acque delle
valli, come se fosse stato uno storione. E tutto questo
perchè s'era dimenticato di portar seco il sale. Altra
volta ne fece legare uno ad una grossa pertica, e girare
come allo spiedo vicinissimo al fuoco. E piangendo gli
altri servi per compassione e per pietà al vedere quel
crudele spettacolo, si rivolse a loro dicendo; A che piangete,
o miserabili? e comandò che si allontanasse dal
fuoco; ma ne aveva già avuto spavento e scottature.
Gettò in una prigione legato un suo castaldo di nome
Ammanato, Toscano, per accusa d'aver consumate le
rendite di lui, e i sorci lo rosicchiarono tutto. Molte
altre crudeltà commise colle persone del suo servizio per
vendetta, per punizioni e per esempio agli altri. Perciò
Iddio permise che restasse prigioniero di Ezzelino, quando
era tuttavia Legato; e lo teneva sotto buona guardia e
lo conduceva seco ovunque andava per sicurezza che non
gli sfuggisse. Però Ezzelino lo trattava con reverenza e
onorificamente, sebbene gli avesse rapita di mano la
città di Padova. Ma Colui che liberò dal carcere Manasse,
e lo restituì nel suo regno, liberò anche costui
nel modo che segue. Un certo Gerardo, banchiere di
Reggio, lo cavò dalla prigione di Ezzelino, e con una
fune lo fece calar giù dal solaio, e così nel nome del
Signore evase dalle mani di Ezzelino. Egli poi non fu
<span class="pagenum" id="Page_294">[294]</span>
immemore del beneficio, o piuttosto del servigio ricevuto,
e ne lo ricambiò nominandolo Cardinale di Ravenna. E
a frate Enverardo di Brescia, dell'Ordine de' Predicatori,
e lettore magno, diede il Vescovado di Cesena, perchè
apparteneva alla sua Corte, e fu fatto insieme a lui
prigioniero; il qual frate Enverardo uscì di carcere dopo
la morte di Ezzelino, quando furono scarcerati anche
tutti gli altri, che quel maledetto di Ezzelino teneva
prigioni. Questo Arcivescovo aveva due nipoti, cioè Francesco
e Filippo; ma veramente Filippo era suo figlio, ed
aveva venticinque o trent'anni, avvenente e bello come
un Assalonne; e Filippo Arcivescovo di Ravenna e Legato
della Chiesa romana lo amava come l'anima sua.....
Chiunque pertanto voleva empir le mani di quei
due, poteva avere o una prebenda, o qualunque altra
cosa avesse voluto dall'Arcivescovo; onde ne diventarono
ricchissimi. Ebbe anche una figlia bellissima, cui volle
dare in moglie a Giacomo di Bernardo, ma non la volle,
perchè non era figlia legittima, e poi non voleva in dote
beni che erano della Chiesa, ed anche perchè inclinava
dell'animo a farsi frate Minore, e morire nell'Ordine
del beato Francesco, come poi avvenne. Questo Arcivescovo
era poi talora tanto melanconico, triste e furioso
e figlio di Belial, che nessuno gli poteva parlare. A me
però fu sempre benevolo, famigliare, cortese e liberale;
e mi regalò quelle reliquie del beato Eliseo, che erano
in S. Maria del Fortico presso Ravenna, nel monastero
di S. Lorenzo, in un'urna di marmo nella cappella
reale; ed io ne portai le ossa principali e più cospicue
a Parma, e le collocai nell'altar maggiore della chiesa
dei frati Minori, e vi sono tutt'ora colla seguente epigrafe,
oltre un'altra che vi avevano apposta in piombo:
</p>

<p class="center">
HIC VIRTUTE DEI<br />
PATRIS OSSA MANENT HELYSEI,<br />
QUAE SALIMBENE<br />
DETULIT OSSA BENE
</p>

<p class="center">
URNA<br />
DELLE OSSA DEL PADRE ELISEO<br />
DONO SACRO<br />
DELLA PIETÀ DI FRATE SALIMBENE
</p>

<p>
<span class="pagenum" id="Page_295">[295]</span>
</p>

<p>
Ma non potei avere la testa di Eliseo, perchè gli Eremitani,
di abuso, l'avevano levata, e portata via; e l'Arcivescovo
si curava più di guerra che di religione. Una
volta venne a Faenza, quand'era Legato, dove io pure
abitava, e dovendo entrare nel convento di S.ª Chiara,
perchè la Badessa voleva conferire a lungo con lui,
mandò cercando alcuni frati, che, tanto per far tacere la
maldicenza, quanto per onor suo, l'accompagnassero.
Credo che nessuno al mondo più di lui ambisse ricevere
dimostrazioni d'onore, e nessuno più di lui sapesse farla
da gran Signore e da Barone, come ho giudicato io
stesso, ed ho udito anche da altri. Andammo dunque,
dieci frati, a fargli corteggio d'onore, e dopo che ci
fummo scaldati, (era un sabato di Gennaio, a buon mattino,
festa di S. Timoteo) vestì gli indumenti sacerdotali
per entrare nel monastero coi riguardi dovuti alla decenza
e all'onestà. E, mettendosi un camice che aveva le
maniche strette, s'inquietava. Ed il Vescovo di Faenza
gli disse: A me non è stretto, e me l'infilo nelle braccia
comodamente. A cui l'Arcivescovo rispose; Come? È
forse tuo questo camice? È mio, disse il Vescovo. E il
mio dov'è dunque? ripigliò l'Arcivescovo; e si scoprì
che uno dei servi l'aveva portato a Ravenna. In vero,
disse l'Arcivescovo, mi meraviglio io stesso della pazienza,
che ho; ma lo punirò poi, giacchè, non essendo quì, non
posso punirlo ora: cosa differita non è perduta. A questo
punto io dissi all'Arcivescovo: Padre, portate pazienza;
la pazienza è virtù di perfezione; e il Savio ne' Proverbii
25.º dice: <i>Il Principe si piega con sofferenza, e la
lingua dolce rompe l'ossa</i>. Allora l'Arcivescovo soggiunse:
Il savio ne' Proverbii 23º dice anche: <i>Chi risparmia la
verga, non vuol bene a suo figlio</i>. Accortomi che l'Arcivescovo
aveva fermo il proposito di infliggere al servo
una punizione, soggiunsi: Padre, lasciamo questo discorso,
e parliamo d'altro. Celebrate, voi, oggi la messa? E disse:
<span class="pagenum" id="Page_296">[296]</span>
No; voglio che la canti tu. Ed io risposi: Obbedirò e la
canterò. Allora l'Arcivescovo riprese: Volete ch'io vi
predica qualche cosa del Papa futuro? (per la morte di
Papa Urbano IV di Troyes era vacante la cattedra di
S. Pietro). Sì, Padre, rispondemmo in coro, ditene chi
sarà il Papa futuro. E disse: Papa Gregorio IX amò
assai l'Ordine del beato Francesco; ora succederà Gregorio
X, che amerà di gran cuore i frati Minori. (E
voleva alludere a sè medesimo, perchè ambiva molto di
avere il Papato, e lo sperava anche, sia perchè aveva
molta deferenza pe' frati Minori; sia perchè il maestro
in negromanzia di Toledo gli aveva presagito che sarebbe
diventato grande nella Chiesa di Dio; e gli prestava
fede, trovandosi già in eminente grado collocato; sia
perchè i Cardinali erano talvolta discordi nell'elezione
del Pontefice; e più ancora perchè già si buccinava
qualche cosa di lui a questo proposito). Allora io presi
la parola e soggiunsi: Padre, per grazia di Dio sarete
voi quel Gregorio X: Voi ne avete prediletti sin ora;
Voi ne porterete ancora più amore per l'avvenire. Ma così
non avvenne; non successe un Gregorio X, sibbene un
Clemente IV; nè l'Arcivescovo di Ravenna ebbe il Papato.
Fatte dunque queste ciarle, l'Arcivescovo, che era
anche Legato, soggiunse: I frati che verranno meco nel
monastero saranno tutti quelli che si trovano quì presenti;
de' miei nessuno entrerà, tranne il Vescovo di
Faenza, l'Arcidiacono di Ravenna, e il Podestà di questa
Terra. Era allora Podestà di Faenza Lambertino dei
Samaritani, Bolognese, che era figlio di una sorella della
Badessa di Faenza; la quale era nativa di Faenza stessa,
e sapeva, quando le piaceva, col gentile e accorto parlare
e co' doni, cattivarsi il cuore di tutti; ed aveva così
allacciato l'animo del Cardinale Ottaviano che in ogni
cosa che gli domandava se lo aveva favorevole, benevolo
e condiscendente. Arrivati alla porta della chiesa, trovammo
<span class="pagenum" id="Page_297">[297]</span>
ivi un frate converso con un incensiere che mandava
globi di fumo, ed incensato il Legato, questi prese
l'incensiere dalle mani di lui, ed incensò tutti i frati,
che entravano in Chiesa, dicendo: <i>de lincenso ali frati
me: de lincenso ali frati me: de lincenso ali frati me.</i>
Che era come dire: Incenso i miei frati. Dopo ci inviammo
alla scala, e nel salire, poi nello scendere ed uscire,
si appoggiava a me, in parte per boria, e in parte per
bisogno; ed io lo reggeva a destra, e l'Arcidiacono di
Ravenna a sinistra. Nella chiesa, che non era al piano
terreno, si trovò raccolto tutto il convento di quelle donne,
in numero di settantadue; e celebratasi la messa solennemente,
e sbrigati gli affari, e dati i consigli opportuni,
usciti dal monastero, trovammo un buon fuoco. E subito
suonò nona; ed il Legato, mentre svestiva gli abiti pontificali,
disse: Vi invito tutti meco a pranzo. E credo
che ben dieci volte in quel suo dialetto toscano ripetesse
<i>Mo è ve 'nvito, e sì ve renvito.</i> Che era come dire: Vi
invito a pranzo, e vi prego di non mancare. Erano però
que' frati tanto timidi e in soggezione, che non potei
condurne meco che due; gli altri andarono a pranzare
al convento dei frati. Quando arrivai al palazzo del Vescovo,
il Legato mi disse: Oggi è sabato, e il Vescovo
e il Podestà vogliono mangiare di grasso; lasciamoli, e
andiamo alla sala del mio palazzo, chè troveremo imbandito
un buon pranzo. Mi condusse dunque seco, mi
fece sedere a tavola accanto a sè, e più volte mi disse
che s'aveva avuto molto per male ch'io non l'avessi
onorato di condurre meco gli altri frati, e che li aveva
invitati tutti. Ed io non aveva coraggio di dirgli che
non erano voluti venire; perchè se ne sarebbe impermalito
ancor più; invece io risposi che un'altra volta
avrebbe commensali tutti i frati del convento. Ed egli
ci teneva molto alle dimostrazioni d'onore, che gli si
facevano. Anche l'Arcidiacono venne con noi, ma sedette
<span class="pagenum" id="Page_298">[298]</span>
in disparte alla tavola bassa. Era egli un mio conoscente
ed amico, e mi mandò un regalo. Questo Filippo Arcivescovo
di Ravenna, per ordine di Papa Alessandro IV,
poichè di nuovo correvano voci di invasioni di Tartari,
convocò a Concilio in Ravenna, nella Chiesa Orsiana,
che è la Chiesa Arcivescovile, tutti i Vescovi suoi suffraganei
per discutere e deliberare intorno al modo di
provvedere all'utilità della Chiesa, e per raccomandare
che tutte le Chiese e le prebende fossero pronte a soccorrere
colle rendite loro la cristianità contro i Tartari,
quando il Papa lo ordinasse; e che intanto facessero
preghiere per tener lontano da loro e dal popolo cristiano
le nazioni barbare. A questo Sinodo intervennero
i Preti, gli Arcipreti, i Canonici, e gran numero di altri
chierici. Aveva anche l'Arcivescovo mandato dicendo a
tutti i Guardiani dell'Ordine de' frati Minori della provincia
di Bologna che andassero al Sinodo co' loro lettori.
Ed erano già sull'andare, quando frate Bonagrazia, che
era Ministro, non volle che nessuno vi intervenisse, tranne
frate Aldobrando da Fojano<a class="tag" id="tag180" href="#note180">[180]</a>, che era già stato
Ministro, ed allora era lettore a Modena: ed io l'accompagnai
fino a Ferrara. Frate Bonagrazia però, che era
Ministro, e non volle andarvi, conferì tutti i suoi poteri
a frate Aldobrando, e mandò con lui frate Claro di Firenze
e frate Manfredo di Tortona, che erano ambidue
chierici e dottori illustri. In quel Concilio il clero secolare
colse l'occasione di sfogarsi contro i frati Minori
e i Predicatori, accusandoli di non predicare l'obbligo
di pagar le decime; di confessare i parocchiani che dovrebbero
confessarsi dai parroci; di fare le esequie e dar
sepoltura, quando muoiono, ai fedeli dipendenti dalle
parocchie; e di esercitare l'ufficio di predicatori, che
<span class="pagenum" id="Page_299">[299]</span>
spetta ai parroci; conchiudendo che, per questi quattro
motivi, erano cagione che il clero secolare non potrebbe
soccorrere di denaro le imprese della cristianità. A questo
punto s'alzò Obizzo Sanvitali, Vescovo di Parma e
nipote del fu Papa Innocenzo IV di buona memoria, e
difese benissimo i frati Minori e Predicatori, sostenendo
che le accuse lanciate contro questi due Ordini, e le
colpe che loro s'imputavano, non solo non erano di
nessuno impedimento al clero secolare, ma piuttosto di
aiuto a godere con più libertà i proprii beni. E, in molte
maniere argomentando, confutò que' chierici e giustificò i
frati Minori e i Predicatori, per cui venne in odio al clero
secolare, che lo reputava suo mortale nemico. Anche
l'Arcivescovo vedendo che pei suaccennati motivi i frati
Minori e i Predicatori avevano molti nemici mordaci,
prese la parola e ne fece una forte difesa, e tra l'altre
cose disse: «Miserabili e stolti, io non vi ho qui convocati
per aguzzare le lingue velenose contro questi due
Ordini, che sono stati dati da Dio alla Chiesa in aiuto
vostro, e a salute del popolo cristiano e di tutti, ma vi
chiamai per deliberare qualche cosa contro i Tartari,
come a me e agli altri Metropolitani comandò il Papa.»
E udendo che tuttavia borbottavano, riprese le sue prime
parole e soggiunse: «Miserabili e stolti, a chi affiderò
io il ministero di confessare i secolari, se non confessano
i frati Minori e i Predicatori?..... Affiderò io dunque
al prete Gerardo, ch'è qui che m'ascolta, le donne da
confessare, mentre io so che ha la casa piena di figli
suoi e di figlie? E volesse il cielo che il prete Gerardo
fosse solo, e in tanta bruttura non avesse compagni!......»
Avendo l'Arcivescovo toccato questo tasto in pubblico,
tutti quelli che si sentivano la coscienza brutta diventarono
rossi di vergogna....... In quei giorni io
abitava a Modena; ed uscito di Modena, in viaggio per
Bologna, ecco lungo la via farmisi innanzi tre Arcipreti,
<span class="pagenum" id="Page_300">[300]</span>
miei famigliari ed amici, reduci dal Concilio. Ed uno
era l'Arciprete di Campogalliano<a class="tag" id="tag181" href="#note181">[181]</a>; l'altro era un fratello
di frate Bonifacio de' Guidi, dotto decretalista, ed
Arciprete di Cittanova<a class="tag" id="tag182" href="#note182">[182]</a>; il terzo era Arciprete di
Trebbio<a class="tag" id="tag183" href="#note183">[183]</a>, che è tra l'Apennino, dove una volta io
andai a casa sua. E li interrogai del perchè era stato
convocato quel Sinodo d'onde tornavano, e di che avevano
trattato, se pure potevano dirmene. E mi risposero
che il Sinodo era stato fatto per provvedere al caso di
una invasione dei Tartari, e fu ordinato, che, al bisogno,
il clero secolare, che gode di prebende, dovrà dare soccorso
alla Chiesa romana pel bene comune della cristianità
contro la malignità dei Tartari. E allora molti di
noi sorsero a parlare con fuoco contro i frati Minori e
i Predicatori, e ci siamo lamentati, e vi abbiamo accusati
di quattro danni, che ne fate, e che noi non possiamo
in modo alcuno tollerare. Ma non si diede retta alle
nostre querele, nè le nostre ragioni trovarono alcuna
soddisfazione; e per arrota, il nostro Metropolitano e il
Vescovo di Parma, che assunsero le vostre difese, ne
caricarono d'oltraggi e di vitupero. Laonde vi preghiamo
di venire a trovarci, quando sia che vi piaccia, e ne
abbiate tempo, per conferire intorno a quelle quattro
cose, e disputando e discutendo, cercare da che parte
stia la ragione. A cui risposi: Verrò volentieri. E, quando
poi ci trovammo a convegno, mi dissero: Noi e con noi
tutti i chierici e prebendati ci lamentiamo che i vostri
due Ordini ci rechino danni che noi reputiamo gravi.
Il primo, riguarda le decime, delle quali dovreste parlare
di frequente nelle vostre predicazioni, acciocchè i laici
secolari non manchino di pagarle, specialmente che sono
<span class="pagenum" id="Page_301">[301]</span>
obbligati a darle di precetto divino. Il secondo, riguarda
le sepolture, chè voi volete fare esequie e dar sepoltura
a' morti, che quando vivevano erano sotto la nostra giurisdizione
parocchiale; e perciò le nostre chiese vengono
spogliate di molti proventi temporali. Il terzo è che voi
con nostro dispiacere e contro la nostra volontà vi arrogate
di confessare i nostri parocchiani. Il quarto ed
ultimo si è che voi vi siete onninamente usurpato il
ministero della predicazione, cosicchè il popolo non ci
vuol più ascoltare. A che io di rimando: Noi non abbiamo
la missione di predicare le decime; ma voi che
dovete averle e goderle, voi potrete richiamare a memoria
del popolo il dovere di pagarvele; nè pare conveniente
che quando noi, predicando, siamo sul parlare di qualche
Apostolo, o di qualche altro gran Santo, si abbia da interrompere
il discorso di quella solennità per raccomandare
che si paghino le decime; anzi ci meravigliamo di voi,
e ci abbiam per male che voi vogliate imporci queste
brighe. A questa stregua potreste anche lamentarvi perchè
non veniamo a mietere e a trebbiare per voi le vostre
biade...... Gli interessi secolari debbono essere
curati e trattati da persone di meno considerazione. Noi
eleviamo più alto lo scopo della nostra predicazione, e
quando parliamo della restituzione del mal tolto, veniamo
a dire anche delle decime. Non siamo però obbligati di
inserire in ogni nostra predica parole sulle decime, perchè
sarebbe grave sconvenienza, e il popolo sdegnerebbe
di ascoltarci. Allora solo potreste con ragione dolervi,
quando si insegnasse che le decime non sono da pagare;
il che nessuno di noi ha fatto mai, principalmente perchè
il Signore in Malachia 3º, dice: <i>Nelle decime e nelle
primizie</i> ecc. Ma quando ripenso a qual fine e con quale
intendimento Iddio disse: <i>Portate le decime nel mio
granaio, perchè non manchi vitto in casa mia;</i> mentre
io so che in casa di certi prebendati il vitto vi è in
<span class="pagenum" id="Page_302">[302]</span>
superflua abbondanza, e che hanno tanta terra da non
bastare venti paia di buoi ad ararla, non intendo con
quale coscienza osino predicare che si paghino loro le
decime, specialmente poi perchè elargiscono le ricchezze
ecclesiastiche ai già ricchi parenti, alle amanti, alle concubine,
alle amiche, anzi che ai poverelli di Cristo. E
in tutto l'anno, quando vado alla cerca, dalle case di
que' cotali non posso avere un solo pane; che anzi ammettono
piuttosto alla loro famigliarità le compagnie
degli istrioni e dei giullari. Passiamo al secondo appunto,
che riguarda le sepolture; intorno alla qual cosa dirò
che non senza un'alta ragione i Romani Pontefici hanno
consentito a chiunque di aver sepoltura ove sia che
voglia...... Della giustizia di quelle chiese, che
ricevono le salme dei defunti...... Se contro la
volontà del proprio parroco, sia lecito confessarsi da altro
prete prudente, o se vi sia obbligo di confessarsi dal
proprio parroco...... Che in cinque casi se ne deve
ritenere come ottenuta la licenza...... Nota che i
frati Minori ebbero da Papa Gregorio IX il privilegio
di confessare. Frate Bonaventura Ministro Generale interrogò
Papa Alessandro IV se gli piacesse che i frati
Minori confessassero, ed egli rispose: Anzi lo voglio, e
ti narrerò un fatto orribile, e che par quasi inventato
per canzonare. [Narrazione canzonatoria, ma vera, fatta
da Alessandro IV a frate Bonaventura Ministro Generale
dell'Ordine de' Minori, riguardante ad un sacerdote che
sollecitava......]. Altro doloroso racconto. Conobbi
un frate Umile da Milano, che fu custode a Parma.
Questi, quando dimorava nel convento de' frati Minori
di Fanano<a class="tag" id="tag184" href="#note184">[184]</a>, in tempo di quaresima era tutto in sul
predicare e confessare. Il che udendo quegli abitanti
<span class="pagenum" id="Page_303">[303]</span>
dell'Appennino, uomini e donne mandarono pregandolo
che per amor di Dio e per la salute delle anime loro,
avesse la degnazione di recarsi tra loro, perchè volevano
confessarsi da lui, e, preso un compagno, si recò tra quegli
alpigiani, predicò, confessò molti giorni, fece molte buone
cose, e diede utili consigli. Un dì gli si presentò una
donna, che si voleva confessare...... Il frate gli
diede l'assoluzione, e le disse: Che significa questo coltello,
che hai in mano, ed a che lo tieni in mano in
quest'ora, in questo momento? La quale rispose: Padre,
veramente io aveva proposto di togliermi la vita, se mi
aveste invitata a peccare, come fecero altri sacerdoti......
Operò dirittamente Papa Martino IV, quando
conferì all'Ordine de' frati Minori l'utile privilegio di
predicare e di confessare liberamente, nulla ostante che
la loro Regola prescrivesse ai frati di non predicare in
nessuna diocesi senza il permesso del Vescovo. Ora che
scrivo volge l'anno 1284, giorno della vigilia di S. Giovanni
Battista; ma quando io parlava con quegli Arcipreti
correva il tempo del pontificato di Alessandro IV di
buona memoria. In risposta poi alla quarta accusa, che
ne movono i sacerdoti secolari, cioè di esserci usurpato
il ministero della predicazione, mentre eglino ne hanno
l'obbligo, come investiti delle prelature...... noi
diciamo che realmente ne correva loro il dovere, quando
non ve n'erano dei migliori di loro che predicassero;
ma siccome essi se n'erano resi indegni per la mala
vita che conducevano, e per la poca scienza che avevano,
perciò il Signore ne fece sorgere de' migliori di loro......
Tali sono i sacerdoti e i chierici del nostro
tempo; e non vogliono che i frati Minori e Predicatori
possano campare la vita, il che è un eccesso di crudeltà;
e non vorrebbero nemmeno che potessimo vivere di quelle
limosine, che a gran fatica e col rossore sul volto raccogliamo
accattando. Eppure nell'Ordine de' frati Minori
<span class="pagenum" id="Page_304">[304]</span>
e de' Predicatori molti vi sono, che se vivessero nel secolo
meriterebbero le prebende, e forse più di loro; perchè
tra i frati se ne trovarono, e se ne trovano oggi di nobili,
di ricchi, di potenti, di letterati, di saggi come tra loro,
e al pari di loro potrebbero diventare preti, Arcipreti,
Canonici, Arcidiaconi, Vescovi, Arcivescovi, e fors'anche
Patriarchi, Cardinali e Papi. E perciò dovrebbero essere
riconoscenti verso di noi, che tutte queste dignità abbandonammo
a loro, e, per vivere giorno per giorno, andiamo
mendicando; nè possediamo le cantine di vino, nè i granai
di frumento, che sono pieni in casa loro; nullameno
sosteniamo predicando una fatica che spetterebbe a loro,
e per giunta dobbiamo ingollarci bocconi amari; ed essi
dormono in letti fregiati d'avorio, e non hanno nessuna
compassione de' frati, che hanno fatto il gran rifiuto di
tutti i beni temporali...... I sacerdoti e i chierici
secolari si erano lamentati con Papa Innocenzo IV che
nelle messe non potevano ricevere offerte, perchè questi
due Ordini celebrano le loro messe in modo che tutto
il popolo corre da loro: perciò domandavano che fosse
loro fatta ragione. A cui il Papa rispose: Alcuni de' frati
dicono messa sul far del giorno, altri a mezza terza,
altri dopo cantata terza; non saprei dunque, a sentir
voi altri, quando mai dovessero eglino dirla la messa.
Dopo pranzo non debbono dir messa, nè dopo nona, nè
all'ora di vespro, e quindi non saprei come fare ad
esaudirvi. Tuttavia volendo il Papa dar loro qualche
soddisfazione, perchè ne lo seccavano troppo, e perchè
sperava di svincolarne poscia i frati Minori, scrisse che
questi due Ordini, almeno ne' giorni delle feste solenni,
non aprissero le porte delle loro chiese, che dopo terza,
affinchè i sacerdoti secolari, le chiese parocchiali e le
chiese madri non fosser defraudate delle oblazioni. Ma
avendo poi frate Giovanni da Parma Ministro Generale
mandato dal Papa frate Ugo Zampoldo di Piacenza, che
<span class="pagenum" id="Page_305">[305]</span>
era un fisico distinto e lettore di teologia nell'Ordine
de' Minori, e dimorava presso Ottobuono nipote del Papa,
che fu poi anch'esso Papa Adriano V, a pregarlo che
per amor di Dio e del beato Francesco, ed anche per
onore e vantaggio suo, e per la salute di tutto il popolo
cristiano, annullasse quella disposizione, non lo esaudì......
ed era così malato morto Papa Innocenzo IV;
ed ivi erano presenti due frati Minori tedeschi, che dissero
al Papa: Certamente, Santo Padre, noi stemmo in
questo paese molti mesi per avere un colloquio con voi,
e con voi ordinare le cose nostre; ma i vostri portieri
non ci permettevano di entrare a vedere la vostra persona.
Ora non si curano più d'avervi i dovuti riguardi, perchè
nulla più da voi aspettano. Ma noi laveremo il vostro
corpo...... Dopo pochi giorni fu eletto Papa Alessandro
IV, che era il Cardinale protettore, governatore
e censore dell'Ordine de' Minori, che subito annullò la
detta ordinanza. Tuttavia un certo Parmigiano, maestro
Guglielmo da Gattatico<a class="tag" id="tag185" href="#note185">[185]</a>, che fu vice-cancelliere sotto
Papa Innocenzo IV, che era stato promotore e sollecitatore
di questi danni nostri, e non amava i religiosi,
non se la passò impunemente. E quando malato si fece
portare al paese nativo colla speranza che quell'aria
lo facesse guarire, morì in Assisi, e fu sepolto nel convento
del beato Francesco. Argomentando io a questo
modo intorno alle preaccennate accuse, quegli Arcipreti
miei amici, si maravigliarono, e dissero: Noi non abbiamo
mai udito tali cose: <i>Beati quelli che ti ascoltarono,
e sono onorati della tua amicizia</i>, 1º Ecclesiastico 48:
Eramo amici, e amici sempre più saremo. Ebbi dunque
vitto e alloggio e predicai più volte nelle chiese parrocchiali
di quegli arcipreti; e li tenni come intimi amici.
Avvenne dopo molti anni, che io dimorava a Faenza, e
<span class="pagenum" id="Page_306">[306]</span>
che Matteo dei Pio, Vescovo di Modena, mio amico,
espulso da Modena, venne a Faenza ed era ospitato nel
convento de' frati Minori, ora in Faenza, ora a Forlì,
ora a Ravenna, passando di convento in convento; e
seco aveva, come addetto alla sua Curia, l'Arciprete di
Campogalliano, uno dei tre sunnominati, e mi dissero:
Frate Salimbene, siamo stati espulsi di casa nostra dal
partito imperiale, come voi sapete, e siamo vagabondi
pel mondo; e abbiam sempre fitte nella memoria le
vostre parole, e i nostri peccati ci privarono d'ogni
bene. In quel tempo, prima che Faenza fosse data in
mano ai Forlivesi, dimorando io quivi, e passeggiando
un dì per l'orto col pensiero a Dio, mi sentii chiamare
da un certo secolare di Ferrara, chiamato Matolino, celebre
oratore, compositore di canzoni e di serventesi,
ossequioso e ad un tempo maldicente de' religiosi. Era
esso seduto con due frati all'ombra di una ficaia, e
moveva loro interrogazioni; e mi disse: Frate, venite qui
a sedere con noi. Sedutomi, mi disse: Io stava qui movendo
alcune interrogazioni a questi frati, ma declinano
l'incarico di rispondere, e mi dicono di movere le mie
quistioni a voi, che siete pronto a rispondere a tutto.
Perciò vi prego che vogliate per bontà vostra soddisfare
al mio desiderio. A cui io risposi: Dite pure francamente
tutto quello che volete. Allora cominciò: Sappiate che
voi frati Minori e Predicatori siete oggetto di odio e di
scandalo ai chierici e ai sacerdoti secolari. L'altro giorno
io pranzava col Vescovo di Forlì, ed aveva commensali
chierici e sacerdoti, che dicevano molto male di voi; ed
io presi nota esatta di tutto per riferirvelo, e sapere se
avete modo, o no, di giustificare il vostro procedere verso
di loro, ch'essi chiamano iniquo: primo........:
quinto, perchè colle vostre messe conventuali, specialmente
ne' giorni di solennità, impedite loro di poter
raccogliere oblazioni; sesto, dicono che voi siete troppo
<span class="pagenum" id="Page_307">[307]</span>
donnaiuoli, e colle donne state con compiacenza a colloquio,
e, sulle donne, tenete fissi gli occhi; il che è contrario
a ciò che insegna la Scrittura. Allora io dissi:
Avete più nulla da dire? E rispose: Basta ben questo
sì. «Bada a' vizii tuoi, non a quei d'altri.» Queste
parole, o Matolino, sono dette per te. Del Vescovo di
Forlì poi, sappi ch'egli odia i religiosi, e per conseguenza
egli pure non è ben voluto da Dio. Così io soddisfeci
alle inchieste di Matolino intorno alle ingiuste accuse
mosse a noi; e se ne tenne soddisfatto, e diventò mio
amico intimo e fido. Riguardo poi al secondo punto,
quello cioè delle sepolture, dirò che da lungo tempo
prima di noi i frati Predicatori diedero nelle loro chiese
sepoltura a chi lo desiderava, e altrettanto potevamo
ben fare anche noi; ma ce ne astenevamo per amore dei
chierici, e per evitare contese con loro...... Finora
rinunciammo a questo beneficio, ma oggi riconosciamo
che commettemmo uno sgarbo imperdonabile, rifiutando
di accogliere nella nostra chiesa santa Elisabetta, figlia
del Re d'Ungheria, e di dare luogo di riposo nel nostro
convento alla salma del Conte di Provenza, padre della
Regina di Francia e della Regina d'Inghilterra, che
voleva essere sepolto nel convento de' frati Minori di
Aix, dove io allora soggiornava, ed era stato nostro liberalissimo
amico. Se alcuno volesse ora aprire una discussione
intorno a questo argomento, (come fece il beato
Gregorio pe' sacerdoti del suo tempo) meno poche eccezioni,
troverebbe di gran lunga più feccia che uomini santi......
Conosco sacerdoti che fanno gli usurai per
formare un patrimonio da lasciare ai loro spurii; altri
che tengono osteria coll'insegna del collare e vendono
vino...... i messali, gli indumenti sacri, i corporali
li hanno indecenti, grossolani, macchiati e nerastri; i
calici di stagno, rugginosi e piccoli; il vino per la messa
agresto, o acetoso; l'ostia tanto piccola che a pena si
<span class="pagenum" id="Page_308">[308]</span>
vede tra le dita, nè è rotonda ma quadra, e tutta sucida
d'escrementi di mosche. E, come ho visto io co' miei occhi,
molte donne hanno le legacce delle sottane e delle scarpe
più decenti dei cingoli, dei manipoli, e delle stole di molti
sacerdoti. Un giorno di festa dovendo un frate Minore
dir messa nella chiesa di un certo sacerdote, gli bisognò
valersi, per fermaglio, della coreggiuola che serviva alla
cuoca del prete per tener unito un mazzo di chiavi; e
quando il frate, cui io ho conosciuto molto davvicino,
si voltava per dire il Dominus vobiscum, il popolo udiva
il tintinnìo delle chiavi....... Intorno a che osserviamo
eziandio che noi, secondo nostra Regola, siamo obbligati
ad officiare secondo il rito della santa Chiesa romana,
nè accettiamo offerte nella messa, e supponendo anche
che nessun secolare venisse, quando diciamo messa, noi
la canteremmo egualmente con solennità. Alla sesta
accusa con troppo fina malizia lanciatane, cioè che siamo
donnaiuoli, e che fissiamo con compiacenza gli occhi
sopra le donne, e secoloro volentieri stiamo a colloquio
famigliare, rispondo che queste sono maldicenze di coloro
che denigrano gli innocenti, cioè di giullari, di istrioni,
e di quelli che si chiamano sgherri della Curia, i quali
calunniando gli altri credono di scusare le loro lascivie
e le loro vanità. Allora rispose Matolino: In verità vi
assicuro, frate Salimbene, che queste sono le parole del
Vescovo di Forlì, e non di istrioni...... Noi e i Predicatori
siamo poveri mendicanti, che viviamo di limosine,
e tra l'altre persone nostre benefattrici vi sono le donne,
che sono molto pietose e misericordiose; e perciò, quando
mandano a cercarne, dobbiamo andar da loro, sia pe' loro
malati, sia per qualunque altra tribolazione che abbiano.......
Nè alterchiamo tra i bicchieri con alcuna
donna, perchè secondo la nostra Costituzione, nelle città
non osiamo bere se non coi prelati, coi religiosi e colle
autorità del paese...... Io poi ho conosciuto quel tal
<span class="pagenum" id="Page_309">[309]</span>
Vescovo..... ed era vecchio e invecchiato nella malignità,
e dopo pochi giorni una notte fu soffocato da uno
de' suoi, che ne portò via tutto il tesoro; anzi assistetti
alle di lui esequie (Egli fu Vescovo di Faenza, al quale
succedette un giovine dell'Ordine de' frati Minori, che
era a studio in Padova, e che venuto a Faenza ottenne
subito la consacrazione, e fece sontuoso trattamento
tanto ai religiosi che ai secolari suoi concittadini. Egli
era nativo di Faenza, ed imbandì mense per tutti quelli
che volessero andarvi, poichè aveva il tesoro del suo
predecessore in casa de' suoi fratelli, ed era del partito
degli Alberghetti, e fu fatto Vescovo per violenza, simonia,
denaro e minaccie. Le quali cose furono la cagione
del decadimento di Faenza, stante che il partito contrario,
cioè quello de' figli di Alcarisio e loro seguaci provocati
per questo fatto ad odio e ad invidia, chiamò i Forlivesi,
ed espulsero dalla città i loro avversarii. Ed il Vescovo
si ritirò a Bagnacavallo, e per timore degli stormi notturni
stava chiuso di notte nel campanile di quella chiesa
plebana, tremando per la sua pelle; ma sopravvisse pochi
giorni e fu nominato un altro Vescovo). Ho conosciuto
anche un certo canonico, che fu strangolato dal diavolo
e seppellito in un letamaio accanto ai porci. Quando i
frati Minori andavano per qualche motivo a cercarlo di
mattino per tempissimo, lo trovavano più volte a letto
con una nobil donna sua amante. (Era costui Giovanni
del Bondeno Ferrarese, che stette dieci anni nell'Ordine
de' frati Predicatori, e poi apostatò ed entrò nell'Ordine
de' Canonici di S. Frediano di Lucca, e si fermò alcuni
anni con loro; poi, uscitone, fu fatto Canonico della
chiesa matrice di Ferrara. Quando poi nella chiesa di
S. Alessio, ove teneva con sè, come amante, una nobil
donna, ma povera, di Padova, espulsa da Ezzelino, fu
trovato nel suo letto soffocato dal diavolo senza confessione
e senza viatico. La chiesa di S. Alessio era nella
<span class="pagenum" id="Page_310">[310]</span>
parocchia, in cui aveva in antico i suoi palazzi Guglielmo
di Marchesella). Dopo che io ebbi fatta l'esposizione
di tutte le mie ragioni ed osservazioni, soggiunse
Matolino: Hai risposto benissimo a tutte le mie inchieste,
e per me siete giustificati voi e i frati Predicatori; e
sarò vostro difensore contro i sacerdoti e chierici secolari,
che si sforzano di calunniarvi; poichè io sono
persuaso che parlano contro di voi per invidia e per
malevolenza. Io poi diedi l'assalto a Matolino e dissi:
Io ho abitato cinque anni in Ravenna, nè ho mai posto
piede in casa di Marco di Michele, che è uno dei
maggiorenti, de' più nobili e de' più ricchi di quella
città. Io vi sono andato le cento volte, mi rispose, ed
ho pranzato con lui, Allora io ripigliai: Dimmi un po',
Chi è dunque più donnaiuolo, tu, od io? E rispose:
Veggo che lo sono io<a class="tag" id="tag186" href="#note186">[186]</a>; e tu mi chiudesti la bocca,
e mi hai dato scacco, nè posso più rispondere nulla.
Questo bastò perchè Matolino diventasse mio amico, e
lo trovassi sempre pronto a farmi servigio. Ma per questo
battibecco neppur egli ebbe a perdere nulla, perchè,
coll'aiuto delle raccomandazioni e sollecitazioni di Guido,
da Polenta e di Adegherio di Fontana presso un certo
Marchese di Ferrara, che abitava a Ravenna, gliene
diedi per moglie la figlia, d'onde ricevette una gran
dote. Io era confessore del padre di quella fanciulla nel
tempo di quella malattia, che lo trasse al sepolcro, ed
ho fatto quel matrimonio di sua volontà ed assenso, anzi
ebbe a dirmi: Frate Salimbene, Iddio ve ne rimuneri,
perchè mia figlia dopo la mia morte sarebbe rimasta
in una taverna e forse diventata una meretrice, se non
foste stato voi che l'aveste maritata. Ora muoio contento,
<span class="pagenum" id="Page_311">[311]</span>
chè so che mia figlia è bene allogata. Ed ora
ritorniamo all'argomento principale. Obizzo dunque Vescovo
di Parma teneva molto i suoi chierici a bacchetta,
e vedeva di buon occhio i frati Minori, e li difendeva
contro le male lingue. Altrettanto fece Filippo Arcivescovo
di Ravenna, il quale dopo molte guerre e molte
vittorie, già invecchiato e oppresso dagli anni, malò di
quella malattia, che lo trasse al sepolcro. E desiderando
di chiudere i suoi giorni nella Terra natale, vi si faceva
portare su un letto di legno da venti uomini, che si
alternavano dieci per volta, e giunto ad Imola, dove io
era allora, volle soffermarsi nel convento de' frati Minori;
e gli cedemmo tutto il refettorio; ma non restò con noi
che una giornata. Giunto poi a Pistoia, mandò cercando
frate Tomaso da Pavia, mio vecchio conoscente ed amico,
si confessò da lui, aggiustò con lui le cose dell'anima
sua, chiuse gli occhi in pace, e fu sepolto nella chiesa
de' frati Minori di Pistoia. Quel frate Tomaso di Pavia,
fu un buono e sant'uomo, chierico illustre, e lettore di
teologia molti anni a Parma, a Bologna, a Ferrara; era
uno dei più vecchi dell'Ordine de' frati Minori, saggio,
prudente, e uomo di sani consigli; era anche socievole,
pronto, umile, dolce, divoto a Dio, predicatore di forza,
e di grazia. Fu molti anni Ministro Provinciale in Toscana;
compose una cronaca ampia, perchè abbondava
di materia ed era prolisso. Scrisse un trattato Dei Sermoni,
ed una amplissima opera di teologia, cui egli,
per la grossezza del volume, chiamava Bue. Ridusse a
buoni costumi la provincia di Toscana, e fu mio intimo
amico, perchè abitammo insieme per molti anni nel
convento di Ferrara; e l'anima sua per la misericordia
di Dio riposi in pace, e così sia. Filippo poi, l'Arcivescovo
di Ravenna e Legato del Papa, quando era nella
sua villeggiatura d'Argenta<a class="tag" id="tag187" href="#note187">[187]</a> presso al Po, passeggiava
<span class="pagenum" id="Page_312">[312]</span>
pel suo palazzo cantando responsorii e antifone in lode
della beata Vergine, e ad ogni angolo del palazzo, di
estate, si soffermava a bere, ed a questo fine teneva in
ogni angolo del palazzo stesso, entro un vaso di acqua
fresca, un'inguistara d'ottimo vino; poichè era un gran
bevitore, nè voleva acqua nel vino, e perciò si teneva
molto caro il trattato di Primasso intorno al non annacquare
il vino, che forse trascriverò in questo libro
per notizia e piacevole lettura. Però è da sapere che
per molte ragioni l'acqua nel vino fa bene. Comincia
il trattato di Primasso intorno al non mescolare acqua
col vino:
</p>

<div class="poem"><div class="stanza">
<p class="i01">Denudata veritate,</p>
<p class="i01">Succinctaque brevitate</p>
<p class="i03">    Ratione varia,</p>

</div><div class="stanza">
<p class="i01">Dico quod non copulari</p>
<p class="i01">Debent, immo separari,</p>
<p class="i03">    Quae sunt adversaria ecc.</p>
</div></div>

<div class="poem"><div class="stanza">
<p class="i01">Messo a nudo, tutto il vero,</p>
<p class="i01">Dirò breve, ma sincero:</p>
<p class="i01">Per argomenti e per ragion moltissime</p>
<p class="i01">Non si denno mai sposare,</p>
<p class="i01">Anzi s'han da separare</p>
<p class="i01">Le nature tra lor dissimilissime. ecc.</p>
</div></div>

<p>
Vi fu un tempo che l'Arcivescovo di Ravenna stette
chiuso spontaneamente nel suo palazzo d'Argenta<a class="tag" id="tag188" href="#note188">[188]</a>,
a cagione della rottura che aveva col marchese d'Este
e col Pallavicino, e non permetteva che nessuno andasse
alla sua presenza salvo che pochi famigliari ed inservienti.
Eravi a compagnia dell'Arcivescovo un certo
<span class="pagenum" id="Page_313">[313]</span>
Pisano, maestro di grammatica, di nome Pellegrino, buono
e sant'uomo, e faceva scuola ai ragazzi d'Argenta. Egli
era una mia conoscenza ed amicizia, ed amava dal fondo
del cuore tutti i frati Minori; e, servendomi a tavola,
a pian terreno del palazzo dell'Arcivescovo, presso il Po,
perchè io era giunto di recente da Ravenna, gli dissi:
Maestro Pellegrino, parlerei volentieri coll'Arcivescovo,
se mi si permettesse d'entrare, chè avrei delle novità
da raccontargli. E maestro Pellegrino rispose: Ditele a
me le nuove che avete, ch'io le riporterò a lui, perchè
non vuole che nessuno entri a lui, se non è della famiglia.
Allora gli narrai che Papa Urbano IV era morto;
e corse subito a riferirlo all'Arcivescovo, che se ne rallegrò
assai, perchè sperava di diventar Papa, tanto perchè
era Legato, e uomo di gran rinomanza, e che aveva
lavorato molto per la Chiesa, quanto perchè il maestro
di Negromanzia di Toledo gli aveva presagito che sarebbe
diventato grande nella Chiesa. Udita dunque la
notizia della morte del Papa, mi mandò un servito di
pesci di mare ed una mezza torta; e il famiglio che
portava le vivande disse: Il mio Signore vi manda del
suo pranzo, e per mezzo mio vi domanda se crediate che
il Papa sia veramente morto. Ed erano presenti tre o
quattro della famiglia, che erano accorsi per udire. Allora
io gli dissi: So di certo che è morto, ed è vacante
la sede pontificia. La quale assicurazione riportata al
loro Signore, mi mandò un'altra pietanza, poi una terza,
facendomi sempre domandare se veramente fosse morto
il Papa. E seccandomi di ripetere tante volte la stessa
cosa, dissi ai messi dell'Arcivescovo: Volete voi ch'io
vi spedisca in poche parole? Accogliendo eglino di buon
grado la mia proposta, soggiunsi: In quella barca che
vedete là in Po, vi si trova un frate Minore malato, che
in quattro giorni arrivò dalla Corte a Ravenna, e fu
presente alla sepoltura del Papa, e vi dirà egli tutto
<span class="pagenum" id="Page_314">[314]</span>
quanto desiderate sapere. S'affrettarono adunque alla
barca in Po e udirono da lui confermata la notizia; ed
io col mio compagno pranzammo in pace. E giunti a
Ferrara col frate malato, tutta la città era già piena
della morte del Papa; poichè l'Arcivescovo volendo
l'onore d'averlo per primo fatto sapere, aveva mandato
annunziando a Ferrara quello, che aveva saputo da noi.
Dopo questo, fu fatto Legato maestro Martino da Parma,
perchè predicasse una crociata, e designasse quelli che
dovevano predicarla, e fregiasse della croce chi fosse
accorso in aiuto di Terra Santa. Questi fu allevato in
casa de' Pozzolesi di Parma. Papa Innocenzo IV lo
nominò Vescovo di Mantova; e fu uomo cortese, umile,
benigno, liberale e largo. Invitava volentieri, con cortesia,
e molta garbatezza persone a pranzo, ed era un insaziabile
bevitore. Fece sontuoso trattamento a frate Regaldo
in Mantova, e a tutto il seguito che aveva, quando
passò di là per andare alla Corte, e lo fece precedere
dal suo siniscalco coll'incarico di fargli le spese sino a
Bologna. Ma frate Regaldo non lo permise, dicendo che
colla metà delle rendite proprie poteva vivere splendidamente
con tutta la famiglia ch'era seco, e che aveva
di superfluo l'altra metà. Eppure aveva ottanta cavalcature
in quel viaggio, oltre ad una proporzionata famiglia
di servi; e quando pranzò a Ferrara ebbe commensali
quattro frati Minori, che erano andati a fargli visita. E
teneva davanti a sè alla mensa due conche d'argento,
entro le quali metteva da mangiare pei poveri; e chi
serviva a tavola portava sempre due piatti d'ogni specie
di vivande, e li poneva davanti a frate Regaldo, dei
quali uno teneva per sè e ne mangiava, l'altro lo versava
nelle conche dei poveri; e così faceva ad ogni servito e
varietà di pietanze. Frate Regaldo era dell'Ordine dei
Minori e Arcivescovo di Rouen, ed uno de' più illustri
chierici del mondo. Fu maestro con cattedra a Parigi;
<span class="pagenum" id="Page_315">[315]</span>
lettore di teologia nel convento de' frati; valentissimo
nelle dispute, e grazioso oratore. Fece un'opera intorno
alle sentenze; fu amico del Re di Francia S. Lodovico,
il quale s'adoperò per fargli ottenere l'Arcivescovado di
Rouen. Amò molto l'Ordine de' Predicatori, come anche
quello de' Minori, di cui è sempre stato benefattore. Era
brutto d'aspetto, ma graziosissimo de' modi e de' costumi;
fu uomo santo, a Dio divoto, e chiuse santamente la sua
vita; che per la misericordia di Dio l'anima sua riposi
in pace, e così sia. Ebbe un fratello germano nell'Ordine,
bell'uomo e chierico dottissimo, che si appellava
frate Adamo <i>le Rigalde</i>. Li ho veduti in più luoghi
tutti e due. Maestro Martino poi nativo di Parma e
Vescovo di Mantova e Legato del Papa, per un affare a
lui raccomandato, venne a Ravenna, e ricevette ospitalità
nel monastero di S. Giovanni Evangelista, opera dell'Imperatrice
Galla Placidia; e dimorando io allora a
Ravenna, mi recai a fargli visita, perchè era amico di
frate Guido di Adamo, mio fratello, che morì nell'Ordine
de' frati Minori. E dopo essere stati a lungo a sedere,
io ed il Vescovo Legato ci accostammo ad una finestra
del palazzo, e mi dimandò da che parte era il convento
de' frati Minori. Allora gli mostrai a dito un edifizio
con una magnifica chiesa e un campanile fabbricato a
guisa di alta torre, e gli dissi: Quello è il nostro convento,
e ce lo diede Filippo Arcivescovo di Ravenna, il
quale ha molta deferenza per l'Ordine de' frati Minori,
ed è con noi liberale. E il Vescovo soggiunse: Sia egli
benedetto, chè opera bene e saggiamente. Poi ripigliò:
E credete voi, frate Salimbene, che noi Vescovi, oppressi
da tante difficoltà, sollecitudini ed affanni pel nostro
gregge, e pe' sudditi nostri, possiamo salvarci, se voi
religiosi, che siete in continua comunicazione con Dio,
non ci aiutate colle vostre cappe e co' vostri cappucci?
A che, per confortarlo, risposi: Il savio ecc. Ciò detto,
<span class="pagenum" id="Page_316">[316]</span>
il Vescovo soggiunse: Iddio ve ne ricambii, frate Salimbene,
del conforto che mi date...... Dopo questo, fu
mandato in Lombardia un altro Legato un certo Cardinale,
che era stato Arcivescovo di Ambrun<a class="tag" id="tag189" href="#note189">[189]</a>, e del
quale avendo parlato più sopra, sono d'avviso che ora
non s'abbia a riparlarne. Solo dirò che essendo buon
cantore, e buon chierico, e piacendogli l'inno del beato
Francesco <i>O Patriarca pauperum</i>, ne volle imitare il
ritmo componendone uno ad onore della Vergine gloriosa,
che è:
</p>

<div class="poem"><div class="stanza">
<p class="i01">O consolatrix pauperum,</p>
<p class="i01">Maria, tuis precibus</p>
<p class="i01">Auge tuorum numerum</p>
<p class="i02">  In caritate Christi;</p>

</div><div class="stanza">
<p class="i01">Quos tu de mortis manibus</p>
<p class="i01">Per filium humillimum,</p>
<p class="i02">  Mater, eripuisti.</p>
</div></div>

<div class="poem"><div class="stanza">
<p class="i01">Àncora fida di chi piange e spera</p>
<p class="i01">Con un sorriso, tu Vergine pia,</p>
<p class="i01">Moltiplica de' tuoi la santa schiera,</p>
<p class="i02">  Dolce Maria.</p>

</div><div class="stanza">
<p class="i01">De' tuoi, che hai tolti al doloroso ostello</p>
<p class="i01">Pe' merti di Colui, dolce Maria,</p>
<p class="i01">Cui ti piacque plasmar d'amor suggello,</p>
<p class="i02">  Vergine pia.</p>
</div></div>

<p>
Compose anche una Somma che si denomina Copiosa.
Poscia fu mandato dal Papa, come Legato, un certo Cappellano,
che coscrisse soldati da ogni città in aiuto di
Re Carlo contro Manfredi figlio di Federico. E pronti
mandarono i Lombardi e i Romagnoli buona quantità di
<span class="pagenum" id="Page_317">[317]</span>
armati, che nella battaglia combattuta da Carlo e dall'esercito
Francese riportarono vittoria contro Manfredi.
Essendo quel Legato venuto a Faenza per la levata di
soldati, convocò i frati Minori e i Predicatori in una sala,
ove era il Vescovo di Faenza co' suoi canonici; ed io pure
fui presente, e in poche parole ci sbrigò, alla francese,
che taglian corto a parole; non alla Cremonese, che non
la rifinano mai più. Disse vituperi di Manfredi, e in
nostra presenza lo diffamò in molte maniere. Poi soggiunse
che l'esercito Francese veniva marciando a grandi
giornate; e disse vero, come vidi io co' miei occhi nella
vicina festa del Natale di Cristo. Finalmente assicurò
che lo scopo, per cui si movevano, si conseguirebbe presto
con una pronta vittoria. E così fu; sebbene però alcuni
di quelli che l'ascoltavano non gli prestassero
fede e prendessero a canzonarlo dicendo: Ver,
ver, cum bon baton; cioè i Francesi con buoni
bastoni riporteranno vittoria. Dopo costui venne un
altro Cappellano per Legato in Lombardia, che seppe
con molta destrezza ricondurre in Cremona i Cremonesi
di parte della Chiesa fuorusciti, che, da lungo
tempo espulsi, erravano esuli e vagabondi. Con molta
sagacia trovò anche modo di scacciarne Bosio di Dovara<a class="tag" id="tag190" href="#note190">[190]</a>
e il Pallavicino, e tolse loro la Signoria di Cremona,
che tenevano da lungo tempo, facendo immensa strage
d'uomini e di cose. Ma i Cremonesi fuorusciti,
rientrati nella loro città, diedero agli avversarii pan per
focaccia, atterrando le loro torri, smantellandone case e
palazzi, occupandone terre e possessioni a uso longobardico.
In seguito fu mandato il Cardinale Latino, un giovinetto
mingherlino, dell'Ordine de' Predicatori, eletto da
Papa Nicolò III Cardinale, e poi Legato, in grazia della
parentela che aveva con lui. Questo Legato colle sue
<span class="pagenum" id="Page_318">[318]</span>
ordinanze diede vivamente sui nervi alle donne, comandando
che non indossassero più vesti a lunga coda, come
usavano prima. Ordinò anche che le donne dovessero
andare col capo velato, e irritò poi specialmente le Bolognesi
l'ordinanza di smettere un certo fregio che a
pompa e vanagloria portavano alla spalla sul manto, e
che in loro volgare chiamavano <i>regolio</i>. Dopo i sunnominati,
fu Legato in Lombardia e Romagna Bernardo
nativo della Provenza, Cardinale della Chiesa romana.
Questi, mandato da Papa Martino IV, inviò frate Fatebene,
Guardiano de' Minori di Forlì, a Mantova con
molte sue lettere per Pinamonte, colle quali lo pregava
di rappacificare i suoi vicini e i suoi concittadini, affinchè
potessero vivere tranquilli e quieti. E Pinamonte
fece ai messi cortese accoglienza come frati Minori e
come rappresentanti di un potente Signore, quantunque
avess'egli già da tempo fatta legge per la quale dovesse
aver mozzo il capo chiunque portasse lettere a Mantova.
E in occasione dell'arrivo di questi messi mandò, dono
ai frati Minori, un carro di buon vino, ed una mezza
mezzina di lardo; ed uno de' suoi figli regalò ai frati
stessi una larghissima e buonissima torta e molte altre
cose. Furono finalmente di ritorno al Cardinale, riportando
lettere di Pinamonte. Che cosa dicessero, Dio lo sa. Ciò
avvenne l'anno 1283, verso il dì d'Ognisanti. Pinamonte
era un Mantovano, che si aveva usurpato la Signoria
della sua città nativa, espellendone que' cittadini che reputava
ostili, impadronendosi de' loro beni, smantellandone
le torri e le case. Era temuto come il diavolo, vecchio co'
capelli tutti bianchi e padre di una turba di figli; tra quali
uno, frate Minore, di nome Filippo, buono ed onest'uomo,
e lettore di teologia. Questi fu un tempo inquisitore degli
eretici, molti ne imprigionò e molti ne estirpò e cacciò
in fuga dalla Terra che si chiamava Sermione<a class="tag" id="tag191" href="#note191">[191]</a>. Quel
<span class="pagenum" id="Page_319">[319]</span>
Pinamonte era solito menar vanto di non aver mai avuto
nella sua signoria alcun infortunio, e che ogni cosa gli
era sempre andata a seconda. Questa vanteria era però
una stoltezza, perchè il Savio dice ecc. Poi sta scritto in
una Novella poetica:
</p>

<div class="poem"><div class="stanza">
<p class="i01">Si bene successit, non prima sed ultima spectes.</p>
<p class="i01">A casu describe diem, non solis ab ortu.</p>

</div><div class="stanza">
<p class="i01">Se tristo fu l'evento, oppur felice</p>
<p class="i01">Non il principio, ma la fin lo dice.</p>
<p class="i01">Non quando s'alza il sol, quando s'abbassa</p>
<p class="i01">Giudicare convien del dì che passa.</p>
</div></div>

<p>
Parleremo poi ancora di questo Legato, quando arriveremo
a Papa Martino IV, che lo inviò Legato in Romagna a fine
di riconquistarla, e per la guerra vi si spese 1,400,000
fiorini d'oro; e pel solo assedio di Meldola<a class="tag" id="tag192" href="#note192">[192]</a>, durato
cinque mesi, Papa Martino IV sciupò 300,000 lire imperiali.
Questa somma era il frutto di un balzello del decimo
della rendita imposto a tutte le chiese da Papa Gregorio
X, da erogarsi in soccorso di Terra Santa, e che, stornato,
si usò per questa impresa. I sunnominati furono i
dodici più cospicui Principi e Legati della Chiesa, mandati
in Lombardia ed in Romagna, non solo per la salute
delle anime, ma anche contro l'astuzia del Dragone,
cioè di Federico, che co' suoi Principi e aderenti tentava
con ogni sforzo di incatenare la libertà della Chiesa, e
disrompere l'unità de' fedeli. Perciò pensai utile nominare
anche alcuni de' Principi di Federico per dare notizia
delle cose passate. Perocchè come dice Daniele 5º
<i>L'Iddio altissimo aveva dato Regno, e grandezza, e
gloria, e magnificenza</i> (a Federico); <i>e per la magnificenza
che gli aveva data, tutti i popoli, nazioni e
<span class="pagenum" id="Page_320">[320]</span>
lingue tremavano e temevano nella sua presenza</i> ecc.
Federico ex-Imperatore uccise completamente e disperse
i nobili del regno di Sicilia, Apuglia, Calabria e Terra
di Lavoro, ed altri ne surrogò. Questi sono i Principi che
ebbe Federico: Il conte Gualterio di Manopello<a class="tag" id="tag193" href="#note193">[193]</a>; Conte
Tomaso di Acerra<a class="tag" id="tag194" href="#note194">[194]</a>; Conte Rizzardo di Caserta; Marchese
Umborgo Bertoldo; Marchese Lancia, Lombardo di Piemonte
(la cui sorella, o nipote fu madre del Principe Manfredi,
che occupò il regno dopo la morte del padre, e del
fratello Corrado, e che fu debellato, ucciso, e privato del
regno da Carlo); Rizzardo di Montenegro<a class="tag" id="tag195" href="#note195">[195]</a>; Marino di
Eboli<a class="tag" id="tag196" href="#note196">[196]</a>; Rizzardo di Filangieri; Tebaldo Francese; Pietro
di Calabria Maliscalco; Pandolfo di Fasanella<a class="tag" id="tag197" href="#note197">[197]</a>; Pietro
delle Vigne (questi fu segretario imperiale, assai potente
nella Corte dell'Imperatore, che lo nominò suo tesoriere);
Taddeo di Sessa<a class="tag" id="tag198" href="#note198">[198]</a> giudice; Aldobrandino Cazaconte.
N'ebbe anche molti altri per le città d'Italia,
a difesa dell'Impero, ed a martello degli ecclesiastici;
ma l'istoria loro disdegno di raccontarla..... E nota
che quando l'Imperatore elevava a potenza qualcuno, se
si accorgeva che avesse abbondanza di ricchezze e d'onori,
usava dire: Non ho mai ingrassato un porco, da cui io
non ne abbia tratta la sugna, e voleva significare che
lo spogliava poi degli onori impartiti, e delle ricchezze
accumulate. Ed era alla lettera così. Tanta era la sua
avarizia, che trovava sempre appigli per accusare or l'uno
<span class="pagenum" id="Page_321">[321]</span>
or l'altro de' Principi di tradimento dell'Impero. Con
tali imputazioni calunniava la persona, e tolto di mezzo
il Principe, ne occupava i beni. Ma non impunemente.
Per lui fu letteralmente scritto: <i>Con lui finirà l'Impero,
perchè, sebbene siano per esservi successori, saranno
privi dei titoli e della dignità d'Imperatori romani</i>.
Questo vaticinio pare che si avverasse. Or seguendo
l'Abbate Gioachimo parliamo di quel diavolo di Dragone,
di cui parla nell'Apocalisse 12º....... L'abbate Gioachimo
nel libro <i>Delle Figure</i> pone le seguenti parole
sopra i capi del Dragone suaccennato: «Prima persecuzione.....
Quarta, dei Saraceni; il tempo delle vergini;
Macometto; il quarto sigillo. Quinta, dei figli di
Babilonia, secondo lo spirito, non alla lettera; <i>Muthselmutus</i><a class="tag" id="tag199" href="#note199">[199]</a>;
quinto sigillo. La sesta è la presente; Saladino; sesto
sigillo; sono dieci Re, e un altro sorgerà dopo loro, che
sarà più potente dei primi. Segue la settima; tempo di
calamità e di miseria; questo è il settimo Re, che propriamente
si chiama Anticristo, quantunque ne sia per
venire un altro dopo lui di non minore malignità, designato
dalla coda...... Della Esposizione di Aimone
sopra Isaia alla fine del ventesimo capitolo......... È chiaro
che la Repubblica deve sottostare al Pontefice romano.
Parimente maestro Filippo cancelliere di Parigi descrive
ad evidenza la vita del Prelato e dei sudditi sotto l'immagine
delle membra del corpo umano..... Ora passiamo
a Corrado, figlio di Federico ex-imperatore.
</p>

<p>
L'anno 1250 Re Corrado figlio di Federico, la cui madre
era figlia del Re Giovanni, morto il padre, arrivò per
<span class="pagenum" id="Page_322">[322]</span>
mare in Puglia a prendere possesso del Regno di Sicilia; e,
presa Napoli, ne distrusse sino alle fondamenta le mura.
Ma l'anno successivo del suo regno cominciatosi a malare,
un serviziale, che si credeva dato dai medici come
curativo, per veleno commistovi, lo trasse al sepolcro.
E trasportandosene la salma a Palermo per darle sepoltura,
perchè quivi sono le tombe dei Re, arrivato a
Messina, i Messinesi per odio e vendetta contro il padre
di lui, che una volta aveva oppressi ed uccisi i più cospicui
e migliori loro concittadini, ne gettarono le ossa
in mare. Anche Corrado stesso aveva fatto loro grave
offesa, e finalmente in questo modo ne presero vendetta.
Nello stesso anno, in Danimarca, Enrico, inclito Re dei
Danesi, fu affogato in mare da suo fratello Abele per
rapirgli il Regno, che poi ne ricavò poco onore e vantaggio,
poichè l'anno seguente lo uccisero i Frisoni, cui
aveva tentato di soggiogare.
</p>

<h2 class="anni" id="a1251">a. 1251</h2>

<p>
L'anno 1251 si radunò in Francia una moltitudine
innumerevole di pastori, che dicevano di dover andar
oltremare allo sterminio de' Saraceni per vendicare il
Re di Francia. E molta gente dalle varie città della
Francia si metteva al loro seguito, nè alcuno osava fare
loro resistenza; si davano loro vittovaglie e tutto quello
che volevano, onde i mandriani abbandonavano i loro armenti
per correr loro dietro. E, per affascinarli, colui, che
s'era messo alla loro testa, affermava che Dio gli aveva
rivelato che il mare si aprirebbe, e che egli condurrebbeli
a vendicare il Re di Francia. Ed io, all'udir narrarmi
quelle cose, sclamava: <i>Guai ai pastori che abbandonano
il proprio gregge!</i> E potranno costoro quello
che il Re di Francia col suo esercito non ha potuto
fare? Prestò loro fede il volgo de' francesi e terribile insorgeva
contro i religiosi, e specialmente contro i Predicatori
ed i Minori, perchè essi, avevano predicato
la crociata, e apposta la croce al petto di chi seguiva
<span class="pagenum" id="Page_323">[323]</span>
quel Re, che fu poi debellato dai Saraceni. S'arrovellavano
dunque i Francesi rimasti a casa contro Cristo, tanto che
non mancava loro l'empietà di bestemiarne il nome, che è
sopra ogni altro nome benedetto. E quando in quel tempo i
frati Minori e i Predicatori cercavano la limosina ai Francesi,
questi digrignavano contro loro i denti; e quando vedevano
frati, che accattavano, chiamavano qualche altro povero,
gli davano danari, e dicevano: Prendi in nome di Macometto,
che è più potente di Cristo. E con ciò si adempiva quel
detto del Signore, Luca 8º <i>Un momento credono, e al
tempo della tentazione si ritraggono indietro</i>. Miseranda
miseria! Mentre il Re di Francia non si turbava per i
passati eventi, quel volgo sommoveva una terribile turbolenza!
E quella accozzaglia di pastori, perchè i frati
Predicatori in una certa città avevano osato lasciarsi
sfuggire dalle labbra qualche parola contro di loro, ne
smaltellarono siffattamente il convento, che non ne rimase
più pietra sopra pietra...... Ma..... l'anno stesso
furon ridotti al nulla, e quella ragunata fu distrutta. Lo
stesso anno fu preso il castello di Castellarano<a class="tag" id="tag200" href="#note200">[200]</a>, nella
diocesi di Reggio, sulla Secchia. Parimente lo stesso anno
il Marchese Uberto Pallavicino andò a Piacenza e concordò
fra loro i Piacentini e i Cremonesi; ed i militi
uscirono di Piacenza a malgrado del popolo, e stettero
il mese di Maggio per le castella dei Piacentini; e Uberto
Iniquità, di Piacenza, fu Podestà del popolo Piacentino.
L'anno stesso Papa Innocenzo IV, Genovese, venne
a Genova da Lione, città di Francia nella Borgogna,
ove aveva tenuta la sua sede parecchi anni. Arrivò là il
mese di Maggio, e vi ammogliò un suo nipote, alle cui
nozze egli assistette con ottanta Vescovi e i suoi Cardinali;
ed a mensa furono servite molte varietà d'imbandigioni,
<span class="pagenum" id="Page_324">[324]</span>
e vini di varie specie di tralci, e de' più squisiti
e più allegri; eppure ogni servito costava molte
marche. Non si videro mai a' dì nostri nozze più sontuose
in nessun luogo, sia per altezza di grado de' commensali,
sia per la squisitezza e quantità delle imbandigioni,
sicchè se l'avesse viste la Regina Saba, anch'ella
ne avrebbe fatte le meraviglie. Dopo, il Papa andò a
Milano, dove si soffermò un mese e più. In quel tempo
della sua dimora a Milano, i Milanesi corsero sopra Lodi
e se ne impossessarono. Ma avuta di ciò notizia il Marchese
Uberto Pallavicino, che allora signoreggiava in
Cremona, con un grosso esercito di Cremonesi e parte
di Piacentini, corse, la riprese e s'impadronì del Castello
che l'Imperatore s'aveva fatto ivi costrurre (in
ogni città, in cui signoreggiò, l'Imperatore volle avere
un palazzo o castello). Stettero dunque quivi per bene
un mese. E stando quivi a campo il mese di Luglio e
di Agosto l'uno di fronte all'altro co' loro eserciti i
Milanesi e i Cremonesi, avvenne che i Cremonesi misero
a fuoco alcune contrade di quella città, spianarono parte
del muro di cinta e le fosse, poi se ne tornarono senza
conflitto al loro paese; e i Milanesi ne rimasero padroni.
Poscia Innocenzo andò a Brescia, dipoi a Mantova, poi
al monastero di S. Benedetto, che è tra il Po ed il Lirone,
ove riposa la Contessa Metilde sepolta in un'arca di
marmo. E il Papa coi Cardinali, memori dei benefici
della Contessa alla Chiesa e ai romani Pontefici, recitarono
sulla tomba di lei il salmo: <i>De profundis</i>. Di là
passò Innocenzo IV a Ferrara, ove io mi trovava. E mandò
avvisando i frati Minori che al suo ingresso in città
l'andassero ad incontrare, e gli facessero ala; il che fu
lungo tutta la via di S. Paolo. Nunzio di questi ordini
fu un frate Minore di Parma, chiamato Buiolo, che era
addetto al servizio del Papa, e che dimorava a Corte.
Confessore del Papa era poi un'altro frate Minore, di
<span class="pagenum" id="Page_325">[325]</span>
nome Nicola, mio amico, cui poi il Papa creò Vescovo
di Assisi; e frate Lorenzo, pure mio amico e compagno,
anch'esso dimorava in Corte del Papa, e lo fece Arcivescovo
di Antivari; ed, oltre i sunnominati, anche due
altri frati Minori erano addetti al servizio del Papa. Il
quale si fermò più giorni in Ferrara fra l'ottava del
beato Francesco, e predicò dal balcone del palazzo del Vescovo,
e gli facevano ala quinci e quindi i Cardinali, e
uno di loro, cioè Guglielmo di lui nipote, dopo la predica
fece la sua confessione pubblica. E vi era immensa
folla di popolo accorsa, quasi adunata al supremo giudizio;
e il Papa s'era preso per tema della predica: <i>Beata la
gente che ha Dio per suo Signore; beato il popolo designato
da Dio suo erede</i>. Dopo la predica, il Papa
soggiunse: Iddio fu mio custode quand'io partiva d'Italia
e quando soggiornai a Lione; ora che in Italia ritorno,
sia egli benedetto per tutti i secoli. E aggiunse: Questa
città è mia, vi conforto a vivere in pace, poichè l'ex-Imperatore,
che perseguitava la Chiesa, è morto. Io poi era
così a costa del Papa, che poteva toccarlo quand'io voleva,
perchè egli andava lieto d'avere frati Minori attorno.
In quel momento frate Gerardino da Parma, che fu
maestro di frate Bonagrazia, mi toccò di gomito, e mi
disse: Senti che è morto l'Imperatore, che non l'hai
mai voluto credere. Lascia dunque in disparte il tuo
Gioachimo, <i>e fatti saggio, o figlio mio, dammene la
consolazione, acciochè tu possa ora rispondere qualche
cosa a me, che ti rimproverava</i>. I Cardinali, nei giorni
della loro fermata a Ferrara, mandarono più volte regalandoci
maiali uccisi e già pelati, stati loro donati; e
noi a volta nostra, ne facevamo parte alle nostre
sorelle dell'Ordine di S. Chiara. Anche il dispensiere
del Papa mandonne a dire: Domani il Papa è di
partenza per Bologna; mandatemi i vostri barcaiuoli
che vi darò il pane e il vino che ne resta, di cui non
<span class="pagenum" id="Page_326">[326]</span>
abbiamo più bisogno. E così si fece. All'arrivo a Bologna
i Bolognesi fecero al Papa una festosissima accoglienza;
si fermò poco tra loro, e partissene turbato e
quasi improvviso, perchè domandarono che cedesse loro
in dono Medicina<a class="tag" id="tag201" href="#note201">[201]</a>, che è una Terra della Chiesa nella
diocesi di Bologna, cui i Bolognesi da lungo tempo avevano
violentemente occupata. Ma il Papa non li esaudì,
nè gliela donò, anzi rispose: Di forza tenete una Terra
della Chiesa, ed ora volete che ve la doni? Andatevene con
Dio, ch'io non posso nè voglio darvela. Nulla ostante però,
alla sua partenza il Papa trovò molte nobili e belle donne
Bolognesi, accorse dalle lor ville alla strada, per cui doveva
passare, bramose di vederlo; le benedisse nel nome del
Signore, continuò sua via e fece sosta a Perugia. Lo stesso
anno arrivò in Lombardia Re Corrado, prima a Verona,
poi a Cremona, d'onde ritornò a Verona, e da Verona
partì per la Puglia; e fu in Novembre. L'anno stesso fu
preso il castello che era nella città di Lodi, e tutti i
Lodigiani che vi erano dentro ne ebbero mozza la testa,
ed i Pavesi, che pur vi si trovavano, li lasciarono andare
liberi senza molestia. Lo stesso anno furono fatti prigioni
la maggior parte degli uomini di Tortona dagli Alessandrini
e dai Milanesi; e dal Marchese Uberto Pallavicini
e dai Cremonesi fu preso in Ottobre il castello di
Brescello. Brescello è una Terra posta nella Diocesi di
Parma; una volta era città, e fu distrutta sino alle fondamenta
dai Longobardi.
</p>

<h2 class="anni" id="a1252">a. 1252</h2>

<p>
L'anno 1252 Ghiberto da Gente, cittadino di Parma,
coll'aiuto dei beccai di Parma si fece Signore della città
e lo fu molt'anni. Egli fece due buone cose durante la
sua signoria: Rappacificò tra loro i Parmigiani, e fece
murare alcune porte della città. Ma ne fece anche di
<span class="pagenum" id="Page_327">[327]</span>
cattive, come ne giudicarono i Parmigiani, i quali finalmente
si levarono contro di lui, gli rapirono di mano la
signoria, atterrarono le sue case nella villa di Campeggine<a class="tag" id="tag202" href="#note202">[202]</a>
e in Parma, e lo mandarono in esiglio ad Ancona,
dove stette sino alla morte. Prima però di essere
definitivamente espulso da Parma, quantunque spogliato
della signoria e ridotto a vivere come privato cittadino,
ebbe la Podesteria di Pisa, e poi quella di Padova; e
vi si trovava quando fu trasportato il corpo del beato
Antonio alla nuova chiesa, ove era presente anche frate
Bonaventura Ministro Generale. Le colpe di Ghiberto da
Gente erano queste. Primo, s'avea molta ragione di sospettare
della sua fede al partito della Chiesa, che anzi
teneva più per la parte del Pallavicino; e siccome aspirava
egli alla signoria di Parma, per ciò solo non permetteva
che il Pallavicino vi entrasse. Secondo, era
troppo ingordamente avaro, tanto che nel tempo della
sua Signoria nessuno poteva vendere vittovaglie se non
per conto del Comune; e si faceva poi socio con quelli,
che erano autorizzati alle vendite, per espillarne da ciascuno
parte del lucro....... E spingeva tant'oltre la
sua avarizia, che avendogli un milite della Corte domandato
che gli desse qualche cosa, gli offerse un <i>Bolognino</i>
per comperarsi i fichi. Ed io stesso ho veduta, conosciuta,
provata e misurata la sua abbietta grettezza a Campeggine,
quando a suo non poco vantaggio, io mi era recato
colà con frate Bernardino da <i>Buzea</i>........ Terzo,
che delle ricchezze de' suoi concittadini si fabbricò alti
e magnifici palazzi nella villa di Campeggine ed in Parma,
mentre prima non era che un povero soldato; con che
provocò l'invidia, e glieli smantellarono..... Quarto,
ebbe la follìa di condannare iniquamente alcuni nella
persona, come si disse che fece mozzar la testa al Da-Cavaza;
<span class="pagenum" id="Page_328">[328]</span>
altri, nella borsa; e interrogane, che te lo dirà,
Giacomo Sanvitali. Così ad alcuni, per denaro, perdonava;
contro altri, che non volevano spillarne, infieriva... Il Signore
dice Levitico 19º. <i>Abbiate bilancie giuste, peso giusto,
moggio giusto, e staio giusto.</i> Tutte queste cose egli falsificò.
Quinto, gli fu apposto di prendere uno stipendio annuo
troppo vistoso per compenso delle cure che aveva pel
governo della città, assegno maggiore di quello che
Parma usava pagare agli altri Podestà. La qual cosa
non c'era delicatezza a farla, essendo egli nel proprio
paese, in casa sua, sulle proprie possessioni; e perciò fu
espulso dal governo e dalla città. Sesto, fu una soperchieria
quella di adunare il popolo di Parma nella piazza del
Comune, tenere una concione, e insignorirsi della città
per sè e pe' suoi figli in perpetuo...... (L'utile rettore
viene da Dio). Non tale fu Ghiberto da Gente,
che portato sugli scudi dai beccai, si usurpò la Signoria
di Parma. Settimo, fu una iniquità quella di alterare le
monete, e impicciolirle riducendole a minor valore effettivo;
alterazione, per la quale, dicono i banchieri che i
Parmigiani ebbero un danno maggiore di un quarto del
valore di tutta la città. E tienti ben fitto in mente che
le due cose, di cui suole più vivamente dolersi il popolo,
sono la carestia del frumento, e la falsificazione delle
monete. Fece dunque un male assai grave Ghiberto da
Gente falsificando le monete più direttamente a fine del
vantaggio proprio che del Comune. Ottavo, per dare
maggior splendore e grandezza alla sua signoria, ebbe la
pazza vanità di formarsi una guardia di cinquecento uomini
armati, che gli facessero sempre corteggio, quando
che a lui piacesse. Io li ho visti quegli uomini in armi,
la vigilia dell'Assunta, quando per ambizione, per pompa,
per onore e vana gloria si faceva fare corteo mentre
andava coi ceri, secondo l'uso de' Parmigiani, alla chiesa
matrice. Poi s'era proposto di far Vescovo di Parma un
<span class="pagenum" id="Page_329">[329]</span>
suo fratello germano, Abbate nel monastero di S. Benedetto
di Leno<a class="tag" id="tag203" href="#note203">[203]</a>, nella diocesi di Brescia. Ebbe l'ingordigia
di voler aggiungere alla sua Signoria le due
vicine città di Reggio e di Modena, e voleva ch'io mi
maneggiassi di fargli aver Modena; ma io non mi ci volli
immischiare, perchè nella seconda Epistola a Timoteo
l'Apostolo, 2º dice..... Ebbe però qualche tempo in
sua podestà Reggio, ma i Reggiani ne lo cacciarono
presto, e lo spogliarono del potere per le angherie e le
perversità che in seguito esporremo. Ricordo che, deposto
dai Parmigiani dalla Signoria di Parma, nella sua villa
di Campeggine in casa sua, gli dissi: Che fate Ghiberto?
Perchè non entrate nell'Ordine de' frati Minori? E rispose:
Che vorreste farne di me che ho sessant'anni? Ed
io soggiunsi: Dareste ad altri il buon esempio di operar
bene, e salvereste l'anima vostra. Al che egli di rimando:
Intendo bene che mi date un buon consiglio, ma non
posso seguirlo perchè vo mulinando nell'animo mio altre
cose..... Che volete? M'affaticai in pregarlo, ma non
volle saperne di mettersi sul buon sentiero: <i>perocchè
aveva meditato iniquità dentro di sè.</i> Di fatto nutriva
speranza di vendicarsi dei Parmigiani e dei Reggiani,
che l'avevano deposto dalla signoria; e, a meglio riuscirvi,
diede per moglie sua figlia Mabilia a Guido da
Correggio..... E nota che siccome Ghiberto da Gente
diede il bando ed espulse da Parma Bertolino, figlio di
Bertolo Tavernieri, così egli fu sbandito ed espulso dai
Parmigiani, e abitò nella Marca, e morì in Ancona, dove
è sepolto. Ed assegnò per un certo numero d'anni le
rendite annue di alcune praterie, che aveva nella diocesi
di Parma, ai frati Minori e Predicatori, a risarcimento
di rendite incerte loro rapite; e le ebbero; e l'anima
sua per la misericordia di Dio riposi in pace, e così sia.
<span class="pagenum" id="Page_330">[330]</span>
Lo stesso anno 1252, per la mediazione del Vescovo di
Reggio Guglielmo Fogliani, e di frate Egidio della Religione
della Santa Trinità da Campagnola, oriondo di
Verona, si pacificarono tra loro i Roberti, i Fogliani e
tutti i fuorusciti ed espulsi di Reggio, e questo avvenne
alla metà d'Agosto nella chiesa di S. Lorenzo. E,
per il meglio della città di Reggio, furono creati gli Anziani,
estraendoli a sorte dal Consiglio generale; e a
principio furono dodici. E lo stesso anno ad onore di Dio
e del beato Prospero e di S. Grisanto, e per il bene
della loro città, i suaccennati Anziani, in giorno di sabato,
sedici Agosto, convocati di volontà del Consiglio, secondo
l'uso e la consueta formola di convocazione, e radunati
nel palazzo del Comune, giurarono pace e concordia col
prenominato Guglielmo Vescovo di Reggio, e coi Reggiani
fuorusciti da una parte, e dall'altra i Reggiani che
erano in città. E quell'anno una gran brinata, ai
diciotto di Maggio, giorno di domenica, distrusse in più
luoghi il frutto dei vigneti.
</p>

<h2 class="anni" id="a1253">a. 1253</h2>

<p>
L'anno 1253, indizione 11ª, Guido da Gente, Parmigiano,
fu eletto Podestà di Reggio per arti di Ghiberto
da Gente suo fratello, allora Podestà di Parma, e per
accordi tra i Reggiani fuorusciti, ed i Reggiani che erano
dentro la città. E lo stesso anno, il ventotto d'Ottobre,
Martedì, festa dei beati Apostoli Simone e Giuda,
Ghiberto da Gente Podestà di Parma, cogli Anziani
del Consorzio di Santa Maria Vergine della città di
Parma, e con altri probi uomini della medesima città,
si recarono con grande esultanza, colle croci, cogli stendali,
coi sacerdoti e tutti i religiosi a Porta Santa Croce
con tutti gli uomini della città di Reggio, e in Reggio,
insieme cogli altri fuorusciti, condussero il Venerabile
Guglielmo Fogliani, che ne era stato eletto Vescovo. E il
Mercoledì, 29 dello stesso mese, il prenominato Ghiberto
Podestà di Parma, in piena adunanza del popolo convocato
<span class="pagenum" id="Page_331">[331]</span>
a suono di trombe e di campane, nella piazza del
Comune di Reggio, fece il concordato tra i fuorusciti e
que' di dentro, il quale concordato fu scritto e inserto
nello Statuto del Comune; e fu nel giorno stesso 29
Ottobre che Guido da Gente, per arti del prenominato
Ghiberto Podestà di Parma e suo fratello, fu fatto Podestà
di Reggio. Quell'anno stesso 1253, ai sette di
Dicembre, a sera, poco dopo il crepuscolo, l'anno dodicesimo
del suo pontificato, morì a Napoli Innocenzo IV,
Papa di inclita memoria; e, il giorno appresso, morì
Stefano Cardinal prete di Santa Maria in Transtevere;
e i loro corpi, sepolti nella chiesa Napoletana, riposino
in pace, e così sia. E Bertolino Tavernieri di Parma,
che era allora Podestà di Napoli, fece chiudere le porte
della città per ritenere i Cardinali dall'andare altrove,
e costringerli ad eleggere, senza por tempo in mezzo, il
nuovo Papa in Napoli stesso. E siccome non si potevano
concordare ad eleggerlo per voti, che le urne davano
sempre molto divisi, fu eletto per compromesso. E Ottaviano
Cardinal diacono impose il manto al più degno
uomo della Corte, come egli disse, cioè a Rainaldo
Vescovo di Ostia; e si nominò Papa Alessandro IV,
eletto verso la vigilia di Natale; sicchè il giorno di S.
Tomaso di Cantorbery ne giunse la notizia a Ferrara.
Alessandro IV, oriondo della Campania, fatto Papa
l'anno 1253, tenne il pontificato sette anni. Nacque ad
Anagni, e si chiamava Rainaldo Vescovo di Ostia. Fu
molti anni Cardinale dell'Ordine de' frati Minori, e Papa
Gregorio IX gli conferì la Porpora ad istanza e preghiera
de' frati Minori stessi. Questi ascrisse al catalogo
dei Santi la beata Clara, convertita al cristianesimo dal
beato Francesco; e ne compose la colletta e gli inni.
Aveva una sorella nell'Ordine di Santa Chiara, ed un
nipote nell'Ordine de' frati Minori; ma non creò nè
quella, Badessa, nè questo, Cardinale; nè nominò nel suo
<span class="pagenum" id="Page_332">[332]</span>
pontificato alcun Cardinale, quantunque allora fossero
rimasi solo in otto. Fu uomo di lettere, amante dello
studio della teologia, e spesso volentieri predicava, celebrava,
e consacrava chiese. Fuse in uno solo i cinque
Ordini degli Eremitani che prima s'aveano; conferì
all'Ordine dei Minori quel privilegio, che si appella
<i>Mare magno</i>. Manteneva costantissima l'amicizia, come
appare chiaro da quel che faceva con frate Rainaldo da
Tocca dell'Ordine de' Minori, cui amò tanto, che all'amicizia
di lui non si può paragonare nè quella di Gionata
con Davide, nè quella di Amelio e di Amico. E se anche
tutto il mondo avesse detto qualche cosa di male contro
frate Rainaldo, il Papa non l'avrebbe creduto, e nè pure
ascoltato; e quando bussava all'uscio della camera, il
Papa gli andava ad aprire anche a piedi nudi. Questa
cosa la vide un altro frate Minore, una volta che era
solo in camera col Papa, cioè frate Mansueto da Castiglione
Aretino, mio amico, dalle cui labbra io l'ho saputo.
Questo Papa non s'immischiò in guerre, e passò pacificamente
i suoi giorni. Era tarchiato, corpulento e grasso,
come un secondo Eglon; era benigno, clemente, pio,
giusto, timorato e divoto di Dio. (Sotto il suo pontificato,
Manfredi figlio del fu Imperatore Federico, infingendosi
l'educatore di Corradino nipote di Federico, e divulgato
ovunque che Corradino era morto, si pose in capo la
corona del Regno. La qual cosa essendo a danno del
Papa, prima fu scomunicato, poi fu raccolto contro di
lui un grosso esercito. Tanto è vero che la menzogna a
nulla approda). Questi, come è già detto, canonizzò ad
Anagni Santa Chiara dell'Ordine di S. Francesco. Ai
tempi di questo Papa, sia che l'epoca si voglia far
partire dalla morte, sia dalla deposizione di Federico
Imperatore, figlio del fu Imperatore Enrico, fatta da
Papa Innocenzo IV, cominciò a vacare l'Impero romano,
nulla ostante che dai Principi dell'Alemagna si facessero
<span class="pagenum" id="Page_333">[333]</span>
parecchie elezioni. E primo di tutti elessero il
Langravio di Turingia, e, dopo lui, Guglielmo Conte di
Olanda, i quali morirono prima di essere consacrati
Imperatori. Dopo la morte poi di Federico II, gli elettori,
divisi in due, una parte elevò alla dignità dell'Impero
il Re di Castiglia, gli altri il Conte di Cornovaglia,
fratello del Re d'Inghilterra, di nome Riccardo. E la
divisione di quegli elettori durò molti anni. Questo Papa
riprovò due pestiferi libelli, de' quali uno sosteneva che
tutti i Religiosi e predicatori della parola di Dio, che
vivono di limosine, non possono salvarsi. Autore di questo
libello era Guglielmo di Santo Amore, che lo pubblicò
a Parigi, e distolse molti maestri e scolari dall'entrare
nell'Ordine de' Predicatori e dei Minori. Ma l'autore
non ne restò impunito; ed il Papa Alessandro IV e il
Re di Francia S. Lodovico lo espulsero da Parigi, senza
che potesse avere speranza di ritornarvi <i>mai più in
eterno, e più oltre</i>...... L'altro libello conteneva molte
cose false contro la dottrina dell'Abbate Gioachimo,
cose che l'Abbate non aveva scritte; p. e. che il Vangelo
e la dottrina del Nuovo Testamento non aveva condotto
nessuno alla perfezione, e che dovea chiudersi il suo
ciclo l'anno 1260. E sappi che l'autore di questo libello
fu frate Girardino di Borgo S. Donnino, che nel secolo
fu allevato in Sicilia, e vi insegnò grammatica. Ed entrato
poi nell'Ordine de' Minori, dopo tempo fu mandato
a Parigi per la provincia di Sicilia<a class="tag" id="tag204" href="#note204">[204]</a>, e fatto lettore
<span class="pagenum" id="Page_334">[334]</span>
di teologia; e a Parigi compose il preaccennato libello,
e all'insaputa de' frati lo pubblicò; ma ne fu gravemente
punito, come ho detto più su........ Pur
tuttavia fu rimandato nella sua provincia, e perchè non
volle rinsavire, frate Bonaventura Ministro Generale, che
era in Francia, lo chiamò presso di sè. E passando per
Modena, ove io allora abitava, ed avendo io seco famigliarità,
giacchè ero stato seco a Provins e a Sens, quell'anno
che il Re di Francia S. Lodovico di buona memoria
andò la prima volta oltremare, gli dissi: Disputiamo,
se vuoi, intorno alla dottrina dell'Abbate Gioachimo.
E rispose: Non disputiamo, ma comunichiamoci le nostre
opinioni, e perciò ritiriamoci in luogo appartato. Lo condussi
nell'orto, di dietro al dormitorio, ci mettemmo a
sedere sotto una vite, e gli dissi: Io ti domando quando
e dove nascerà l'Anticristo. E rispose: È già nato ed
adulto, e presto eserciterà il suo ministero d'iniquità.
E ripigliai: Lo conosci tu? Non l'ho visto di persona,
rispose, ma lo conosco bene per quel che se ne scrive.
E gli domandai: Dov'è che ne sta scritto? Nella Bibbia,
mi rispose. Dimmi dunque in quale punto, perchè la
Bibbia la conosco bene. Ma rispose: Non te lo dirò punto,
se prima non avremo fra mani la Bibbia. Andai pertanto
a prendere la Bibbia, e di ritorno apertala, conobbi che
egli riferiva tutto il capitolo 18º di Isaia ad un Re di
Spagna, cioè di Castiglia. Il capitolo di Isaia diceva:
<i>Guai al paese che fa ombra coll'ale</i> ecc. sino alla fine.
E gli domandai: Tu dunque dici che questo Re di Castiglia,
ora regnante, è l'Anticristo? E rispose: Senza
dubbio, l'Anticristo, quel maledetto, di cui parlarono
tutti i dottori, e i Santi che hanno trattato di questa
materia. E cuculiandolo soggiunsi: Spero in Dio che
t'accorgerai d'essere caduto in errore. E mentre io pronunciava
queste parole, ecco comparire molti frati e secolari
nel prato di dietro al dormitorio, che mesti parlavano
<span class="pagenum" id="Page_335">[335]</span>
tra loro. E mi disse: Va ad ascoltare ciò che dicono,
perchè hanno l'apparenza di chi porta tristi notizie.
Andai, e, ritornandone, disse: Dicono che Filippo Arcivescovo
di Ravenna è prigioniero di Ezzelino. Allora replicò:
Vedi, se cominciano i misteri! Dopo mi domandò
s'io conoscessi un Veronese, che soggiornava a Parma,
e che possedeva lo spirito di Profezia, e scriveva il futuro.
Sì, lo conosco, e lo conosco bene, io dissi, ed ho
anche veduto le sue scritture. E allora, vedrei volontieri,
mi soggiunse, quegli scritti; ti prego, se puoi, di provvedermeli.
E risposi: Li dà di buon grado, e va in sollucchero
quando glieli cercano e vogliono averli. Ha fatto
molte omelie, ch'io ho lette; e, smesso il mestiere di
tesserandolo, di cui campava in Parma, è andato nel
monastero dei Cisterciensi di Fontevivo<a class="tag" id="tag205" href="#note205">[205]</a>, ove tutto
il dì, vestito da secolare, scrive in una camera assegnatagli
dai frati, predice il futuro, e vive a spese del monastero;
e potrai andare a vederlo, poichè è distante sol
due miglia al di sotto della strada. Allora osservò che
i suoi compagni non vorrebbero deviare, e che quindi
mi pregava di provvederglieli, che me ne avrebbe avuto
grado. Continuò egli dunque il suo viaggio, e non l'ho
mai più visto. Io poi andai a quel monastero, quando
n'ebbi tempo, e vi trovai un cotal mio amico, frate Alberto
Cremonella, entrato con me nell'Ordine de' frati
Minori il giorno stesso, in cui io vi fui ammesso da frate
Elia, Ministro Generale, in Parma l'anno 1238; ma,
durante il noviziato, ne uscì, restò secolare, imparò
fisica, e finalmente entrò nell'Ordine e nel monastero
di Fontevivo, ove tutti lo stimarono dottissimo.
E, quando mi vide, disse gli pareva di aver veduto un
angelo del paradiso, essendochè mi amava vivissimamente.
<span class="pagenum" id="Page_336">[336]</span>
Allora gli dissi che mi farebbe un segnalato favore se
mi prestasse tutti gli scritti di quel Veronese. E rispose:
Sappiate, frate Salimbene, che io sono tenuto in molta
considerazione e posso molto in questo monastero, e i
frati, per loro bontà, e per quel tanto che so di fisica,
mi vogliono bene assai; se desiderate, posso prestarvi
tutti i libri del beato Bernardo. Colui, di cui parlate, è
morto, e de' suoi scritti neppure una sillaba rimase al
mondo; perchè io di mia mano ho abraso tutti gli scritti
suoi; e ve ne dirò il come e il perchè. Vi era in questo
monastero un certo frate che sapeva benissimo l'arte
del raspare le carte, e disse all'Abbate: Padre......
giacchè è più chiaro della luce del sole ch'io debbo
morire, poichè io non sono punto migliore de' padri
miei, vi prego, Padre, se vi par buono, di assegnarmi
alcuni alunni, che amino di imparare a raspar le carte,
perchè, morto io, potranno tornare utili a questo monastero.
Ma non trovandosi nessuno che volesse imparare,
tranne io, così dopo la morte del mio maestro, e di quel
Veronese, abrasi tutti i libri di questo, di modo che non
ne rimase lettera. E lo feci, parte per esercitarmi nelle
abrasioni, parte anche perchè quelle profezie avevano
sollevato troppo grave scandalo. Udito questo, io dissi in
mio cuore: Anche il libro di Geremia profeta una volta
fu bruciato; ma chi lo fece bruciare non ne andò impunito,
come si legge in Geremia 36º; anche la legge di
Mosè fu bruciata dai Caldei, ed Esdra la riprodusse illuminato
dallo Spirito Santo. Così sorse in Parma un
uomo, che nella sua semplicità ebbe l'intelletto chiaro
delle cose future, <i>perché Iddio parla ai semplici di
cuore</i>, Proverbi 3º. Però dopo molti anni, abitando io ad
Imola, venne nella mia cella frate Arnolfo mio Guardiano
con un certo libretto scritto sul papiro, e mi disse: Un
notaio di questa Terra, amico dei frati, mi diede a prestito
da leggere questo libro, ch'egli copiò a Roma,
<span class="pagenum" id="Page_337">[337]</span>
quando si trovò colà col Senatore Brancaleone di Bologna,
e se lo tiene molto caro, perchè lo compose e lo scrisse
frate Girardino di Borgo S. Donnino. Voi leggetelo, che
avete studiato sui libri dell'Abbate Gioacchimo, e sappiatemi
dire se vi abbia qualche cosa di buono. Lettolo
e consideratolo, dissi a frate Arnolfo: questo libro non
ha lo stile degli antichi dottori, è frivolo, ed ha cose
degne di riso; per cui il libro fu diffamato e riprovato,
e vi do il consiglio di gettarlo nel fuoco a bruciare, e a
quel vostro amico dite che porti pazienza per amor di
Dio e dell'Ordine nostro. Così si fece, e il libro fu bruciato.
È vero però che quel frate Girardino, autore dell'opuscolo,
dava argomento di credere che avesse in sè
qualche cosa di buono. Era famigliare, cortese, liberale,
religioso, onesto, costumato, temperante di parole, di cibo,
e di bevanda, semplice nel vestire, ossequioso con umiltà
e mansuetudine; <i>Un uomo veramente amichevole in
società, più amico ancora che un fratello</i>, come disse
il Savio ne' Proverbi 18º; ma la protervia nella sua opinione
eclissava tutte quelle buone qualità..... E per
cagione di questo frate Girardino si fece legge che nessuno
nuovo scritto si publichi fuori dell'Ordine, se prima
non è stato approvato dal Ministro e dai definitori
nel Capitolo provinciale; e se alcuno contravvenga, digiuni
tre giorni a pane ed acqua, e siagli tolta l'opera
sua....................................
</p>

<h2 class="anni" id="a1254">a. 1254</h2>

<p>
L'anno 1254, Guido, fratello di Ghiberto da Gente,
fu fatto Podestà di Reggio, e vi morì nell'anno stesso,
e fu sepolto nel convento vecchio dei frati Minori, ove
ora abitano le Suore Minori dell'Ordine di S. Chiara.
Si noti che anche la elezione di Papa Alessandro IV si
può ascrivere a questo millesimo, come al precedente,
perchè fu eletto tre o quattro giorni prima di Natale,
e ne arrivarono le notizie a Ferrara da Napoli il dì di
S. Tomaso di Cantorbery.
</p>

<p>
<span class="pagenum" id="Page_338">[338]</span>
</p>

<h2 class="anni" id="a1255">a. 1255</h2>

<p>
L'anno 1255, indizione 13ª, fu data la Podesteria
della città di Reggio a Ghiberto da Gente, che era anche
Podestà di Parma, e mandovvi, come Vicario, un suo
nipote, Guido De-Angeli, cittadino Parmigiano; e il Vicario
e Ghiberto da Gente in una furono spogliati della
Reggenza della città di Reggio dal collegio dei Giudici,
i quali, senza il concorso del Consiglio municipale,
elessero Podestà Penazzo, figlio del fu Giliolo da Sesso,
il 3 di Marzo, lunedì prima della Quaresima. E perciò
sorse gran rottura tra Ghiberto da Gente Podestà di
Parma e il Comune di Reggio. E lo stesso anno, Bonifacio,
figlio del fu Giacomo da Canossa, stando e tenendo
occupata la Rocca detta di Canossa contro l'assenso del
Podestà di Reggio....... perciò avendo Trisendo, suo
figlio, predato sulla strada del Comune di Reggio, il Podestà
e il Comune raccolsero un esercito di montanari
attorno alla rocca stessa, e l'assediarono, e vi costruirono
trabucchi e màngani, a seconda della volontà di quei di
fuori, e ne capitanò le armi e l'impresa Alberto di Canossa,
e la rocca fu distrutta. Questa era la rocca della
fu Contessa Metilde, fondata da Atto suo avolo, a' tempi
di Ottone I, Imperatore, e si chiamava <i>Canusia</i>.
</p>

<h2 class="anni" id="a1256">a. 1256</h2>

<p>
L'anno 1256, indizione 14ª il sunnominato Giacomo
Penazzo da Sesso fu eletto e confermato Podestà di
Reggio a voce di popolo e degli Anziani. E lo stesso
anno, in Maggio, Guglielmo da Fogliano Vescovo di Reggio
vendette ai frati Minori di Reggio, per farne un
convento, il palazzo che l'Imperatore aveva donato a
Nicolò di lui predecessore, riserbandosi soltanto il diritto
di ospitarvi quando si trovasse in quella città. Ed i frati lo
comprarono e pagarono coi denari riscossi dalle suore dell'Ordine
di Santa Chiara, alle quali avevano venduto il
Convento vecchio. (Questo accadde ai tempi di Papa
Alessandro IV). Ma siccome i frati Minori comprarono
il detto palazzo coll'onere di ospitalità all'Imperatore,
<span class="pagenum" id="Page_339">[339]</span>
in processo di tempo dissero a Rodolfo, che era stato
eletto Imperatore di volontà di Papa Gregorio X, che
possedevano il palazzo di lui in Reggio e lo abitavano,
e che desideravano che la dimora loro fosse da lui consentita.
Ed egli rispose che gradiva assai che il suo
palazzo avesse tali ospiti, e per amore de' frati Minori
rinunziò liberalmente ad ogni diritto ch'egli s'era riservato.
E perciò diede loro due lettere segnate col suo
sigillo, nelle quali prometteva anche che, se le sue imprese
per il possesso dell'Impero volgessero prospere,
avrebbe più validamente confermata la sua concessione.
Ma siccome il suaccennato convento era angusto, i frati
Minori comprarono ancora all'intorno terra e case.
</p>

<h2 class="anni" id="a1257">a. 1257</h2>

<p>
L'anno 1257, indizione 15ª, fu assediato e preso a
forza dal Comune di Reggio Castel Adriano, cioè Castellarano<a class="tag" id="tag206" href="#note206">[206]</a>,
e molti furono i morti e molti i prigioni. E
que' del Frignano e della diocesi di Reggio che si trovarono
nel castello furono tormentati e uccisi.
</p>

<h2 class="anni" id="a1258">a. 1258</h2>

<p>
L'anno 1258, indizione 1ª, Loterengo Andalò, Bolognese,
fu Podestà di Reggio; e, l'anno stesso, lo staio di frumento
si vendeva cinque soldi e mezzo imperiali, ma
clandestinamente e in privato fu venduto anche sei, sette,
otto, nove, dieci, sin dodici soldi imperiali.
</p>

<h2 class="anni" id="a1259">a. 1259</h2>

<p>
L'anno 1259, indizione 2ª, i Cremonesi, i Mantovani,
i Ferraresi, il Marchese Azzo d'Este, e il Conte di S.
Bonifazio, tutti insieme, ad unanimità, giurarono guerra
ad Ezzelino da Romano. E l'istess'anno, Ezzelino mosse
con grosso esercito contro i Cremonesi sull'Adda, e dai
Cremonesi ed alleati vi fu sconfitto, fatto prigioniero,
ferito, morto, e sepolto nel Castello di Soncino, che appartiene
ai Cremonesi. Ma prima di morire, visse più
giorni in quel castello, malato di ferite, di dolore e di
<span class="pagenum" id="Page_340">[340]</span>
crepacuore, e fu sepolto sotto il palazzo del castello.
Credo che dopo la creazione del mondo non abbia mai
avuto il diavolo persona così somigliante a sè in ogni
più raffinata malizia di dar la morte. Era fratello di
Alberico; e furono due demonii; ma di loro abbiamo già
parlato più sopra. Nel sussegnato millesimo, Costantinopoli,
che era stata già da tempo presa ed occupata dai
Francesi e dai Veneziani, fu per forza di guerra riconquistata
da Paleologo Imperatore Greco. E lo stesso anno,
in Toscana d'Italia, ai Fiorentini ed ai Lucchesi<a class="tag" id="tag207" href="#note207">[207]</a>
toccò un miserando disastro. Fidenti sul numero e sul
valore dei loro invasero il contado di Siena; ma i Sanesi
calcolando sull'aiuto di Manfredi, allora Re di Sicilia,
uscirono loro incontro a guerra. Ed i Fiorentini ed i
Lucchesi ebbero tradigione da parte dei loro. Poichè a
principio della battaglia, i capi principali dei Fiorentini
passarono dalla parte de' nemici, e in una coi Sanesi infuriarono
contro i loro concittadini. Si dice anche che di
<span class="pagenum" id="Page_341">[341]</span>
Fiorentini e Lucchesi tra morti e feriti ne restassero sul
campo più di seimila. Quell'anno stesso io abitava a
Borgo S. Donnino, e composi e scrissi un altro lavoro
<i>Delle tristezze</i>, alla maniera di Pateclo. Così pure nel
detto anno infierì in Italia una immensa morìa d'uomini
e di donne, sicchè all'ora dei vespri avevamo sempre in
chiesa due morti. E quella maledizione cominciò la settimana
di passione, di modo che in tutta la provincia di
Bologna i frati Minori, la domenica delle olive, non poterono
ufficiare, tali erano i brividi che provavano; e questa
peste durò più mesi. Fu allora che morì Rubino di
Soragna, zio di Uberto Pallavicini, e fratello di Marchesopolo,
ed io lo confessai. In Borgo S. Donnino perirono
di quella pestilenza trecento e più; in Milano molte migliaia;
a Firenze parimente molte migliaia; sicchè, per
non atterrire i malati, non si suonavano più le campane
a morto.
</p>

<h2 class="anni" id="a1260">a. 1260</h2>

<p>
L'anno 1260, indizione 3ª, sorsero i Flagellanti in
tutto il mondo, e tutti gli uomini, grandi e piccoli, cavalieri
e popolani, andando per le città processionalmente,
preceduti dai Vescovi e dai Religiosi, a nudo si flagellavano.
E si componevano paci, si restituiva il mal tolto,
si confessavano le proprie colpe, sicchè i sacerdoti appena
avevano tempo di mangiare; e le loro labbra suonavano
parole divine più che umane, e la loro voce era come
voce di moltitudine; e gli uomini s'avviavano sul sentiero
della salute, e componevano inni a onore e lode di
Dio e della beata Vergine, e li cantavano mentre andavano
flagellandosi in processione. Il Lunedì, festa d'Ognissanti,
tutti i Modenesi piccoli e grandi, e tutti quelli del
contado di Modena, il Podestà e il Vescovo collo stendale
di tutte le confraternite si recarono a Reggio, e si
andarono flagellando per tutta la città; e i più poi passarono
a Parma il Martedì successivo al giorno d'Ognissanti.
E il Mercoledì, i Reggiani misero in pronto gli stendali
<span class="pagenum" id="Page_342">[342]</span>
d'ogni parocchia, e fecero processioni intorno alla
città, e il Podestà di Reggio Ubertino Rubaconti de'
Mandelli di Milano, anch'esso s'andò flagellando. Quei
di Sassuolo<a class="tag" id="tag208" href="#note208">[208]</a>, sul principio di questa benedizione, con
licenza del Guardiano, mi tolsero dal convento de' frati
Minori di Modena, dove io allora abitava, poichè mi amavano
molto uomini e donne, e mi condussero a Sassuolo; poi
a Reggio, poscia a Parma, e, quando fummo a Parma,
trovammo che questa benedizione già vi era. Perocchè
volava come aquila che vuol piombare sulla preda; e in
ciascuna città durava non pochi giorni; nè vi era alcuno tanto
severo, o invecchiato nel male che non si flagellasse volentieri.
E chi abborriva dalle flagellazioni era reputato peggiore
del diavolo, e lo mostravano a dito, come una singolarità
e un uomo diabolico; ma quel che è anche più,
poco dopo, era colpito da infortunio di morte, o di malattia.
Il solo Pallavicino, che era allora Signore di Cremona,
e i suoi Cremonesi respinsero questa benedizione
e devozione, perchè come dice l'Ecclesiastico 10º, <i>Quale
è il Reggitore d'una città, tali ne sono anche gli
abitanti</i>. E fece innalzare le forche lungo il Po, per
farvi impiccare quanti entrassero nel suo dominio con
queste flagellazioni, amando egli più il suo comodo temporale
che la salute delle anime, e la gloria del mondo
più che la gloria di Dio. Nulla ostante molti giovani timorati
di Parma si proposero di andare colà, disposti
anche a morire per il perdono de' loro peccati, per la
fede cattolica, e per onore di Dio. Ed io era a Parma, e
mi trovavo col Podestà, che era uno di Pistoia, quando
disse: «Quell'uomo ha il cuore acciecato, pieno l'animo di
malizia, e non sa di cose di Dio: Guardiamoci dall'essergli
occasione di far del male, e se non la vuole la benedizione,
<span class="pagenum" id="Page_343">[343]</span>
la benedizione si allontanerà da lui». E soggiunse:
Vi pare fratelli, ch'io dica bene? Dite benissimo, io risposi,
e siete saggissimo, Signore. Allora egli mandò banditori
per tutta Parma comandando e proibendo, colla
comminatoria di gravissime pene, che nessun parmigiano
osasse passare il Po; e così sbollirono gli ardori. In quel
tempo era tenuto in somma reverenza Obizzo Sanvitale
Vescovo di Parma. Queste cose avvennero nel millesimo
sussegnato, pontificando Papa Alessandro IV, anno sesto
del suo pontificato, anno in cui si cominciò a fabbricare
la torre di Seggiolo al di là della Tagliata. Lo stesso
anno, Gregorio de' Bonici fece il suo ingresso, come Abbate,
nel monastero di S. Prospero di Reggio. E la città
fu prosciolta dall'interdetto e dalla scomunica, a cui
era stata sottoposta sei anni. E, lo stesso anno, doveva
avere cominciamento il terzo di que' periodi, in cui l'Abbate
Gioachimo divide il mondo. Nel primo di tali periodi,
il Padre col mistero operò per mezzo de' Patriarchi e
de' figli dei profeti, quantunque le opere della Trinità
siano indivisibili; nel secondo, ha operato il Figlio per
mezzo degli Apostoli e degli uomini apostolici, del qual
periodo il Figlio stesso dice in Giovanni <i>Il padre mio
ha operato sino a tuttora, ed io opero</i>. Nel terzo periodo,
opererà lo Spirito Santo per mezzo de' Religiosi. Così
scrive l'Abbate Gioachimo dell'Ordine di Flora. Il qual
ultimo periodo diconlo incominciato con quelle flagellazioni,
che si fecero l'anno 1260, indizione 3ª, quando
quelli che si flagellavano chiamavano sè stessi voci di
Dio, non d'uomini. Lo stesso anno, il Re d'Ungheria,
per quistione di territorio, portò guerra al Re di Boemia
con un esercito, di cui facevan parte 240000 uomini di
cavalleria, raccolti da diversi popoli d'oriente e da' pagani;
a cui si fece incontro, per tenergli testa, il Re di
Boemia con 100000 uomini di cavalleria, tra' quali è fama
che ne avesse 7000 con cavalli coperti di ferro. E azzuffatisi
<span class="pagenum" id="Page_344">[344]</span>
sul confine dei due regni, il conflitto delle armi e
de' cavalli sollevò tal nembo di polvere che di mezzo e
chiaro giorno appena un uomo poteva distinguere un
altro uomo. Finalmente gli Ungheri, caduto il loro Re
gravemente ferito, voltando le spalle e abbandonandolo, si
diedero a fuga precipitata. Ed, oltre ai morti di ferro,
si dice che ne restassero sommersi 14000 in un fiume
profondo che dovetter passare. Ma avanzandosi il Re di
Boemia colla vittoria in Ungheria, fu richiesto di pace
dal Re degli Ungari, il quale restituì il territorio, che
era stato cagione della guerra; ed un matrimonio risaldò
tra loro per l'avvenire l'antica amicizia.
</p>

<h2 class="anni" id="a1261">a. 1261</h2>

<p>
L'anno del Signore 1261, indizione 4.ª, nel Marzo,
morì Simone Manfredi, figlio di Giovanni di Bonifacio.
Costui fu mio amico, di parte della Chiesa, e in occasione
di una grossa guerra si mostrò prode e valoroso
campione. Nello stesso millesimo ebbe luogo l'istituzione
e l'ordinamento della Regola dei militi della beata Vergine
Maria, per opera di frate Rufino Gorgone da Piacenza,
che era stato molti anni Ministro a Bologna, e
allora era Penitenziere nella Corte del Papa, e si trovava
a Bologna per affari della Corte stessa. E ad ordinarla
concorsero coll'opera loro gli onorandi personaggi: Loterengo
Andalò Bolognese, che ne fu Priore o Prelato;
Gruamonte; Ugolino Capizio Lambertini Bolognesi; Bernardo
da Sesso ed Egidio di lui fratello; Fizaimone Baratti
da Parma; Schianca degli Eleazari da Reggio, e
Rainero Adelardi di Modena. Costoro dai contadini, per
beffa e canzonatura, si chiamavano i Gaudenti: come se
volessero dire che si sono fatti frati perchè nessun altri
pigli parte ai loro beni, e volessero goderseli da per sè
soli, secondo le parole di quell'avaro, di cui parla l'Ecclesiastico
11.º: <i>C'è chi arrichisce con poca fatica, e
questa ricchezza è la sua porzione di mercede, in quanto
che dice: Ho trovato per me il mio riposo, ed ora mangerò
<span class="pagenum" id="Page_345">[345]</span>
de' miei beni da solo</i>. Ricordo che quest'Ordine
fu costituito in Parma nel tempo dell'<i>Alleluia</i>, a tempo
cioè di quell'altra fanatizzante divozione, nella quale si
cantava l'<i>Alleluia</i>, e i frati Minori e Predicatori davano
a credere di far miracoli, l'anno 1233, sotto il pontificato
di Gregorio IX. E fu costituito per opera di frate Bartolomeo
da Vicenza, dell'Ordine dei Predicatori, che
allora era tenuto in gran conto a Parma, e fu buon uomo;
poscia diventò Vescovo della Terra d'ond'era nativo. Ed
i predetti frati vestivano lo stesso abito che questi, con
mantello bianco e croce rossa. In questo solo differivano,
che quelli si chiamavano militi di Gesù Cristo: questi
militi di Santa Maria. Ma quelli durarono molti anni,
poi venner meno, ed io ne ho veduto l'aurora ed il tramonto;
chè pochi si ascrissero al loro Ordine. Parimente
questi, che si chiamavano Gaudenti, crescono come il pane
in mano ad un affamato, e credono di aver fatto un gran
che, un qualche cosa di singolare, appropriandosi la
stessa foggia di vestiario. Ma alla Corte di Roma sono
stimati poco. E ciò per cinque motivi: 1.º perchè di
loro ricchezze non costruirono mai nè monasteri, nè
ospedali, nè ponti, nè chiese, nè si sa che abbiano mai
fatta altra opera pia; 2.º perchè tolsero a rapina molto
di quel d'altri, a uso de' potenti, nè restituirono il mal
tolto; 3.º perchè dopo aver sciupate le proprie ricchezze
e fatte molte e grosse spese in vanità e in pranzi, accogliendo
alle loro mense gli istrioni anzi che i poverelli
di Cristo, eglino domandano alla Chiesa romana e vogliono
ottenere dal Papa licenza di occupare i conventi dei
migliori Religiosi, di qualsia Ordine, ed espellerli dalle
loro abitazioni; 4.º perchè sono avarissimi, e <i>la radice
d'ogni male è l'avarizia</i>; 5.º ed ultimo, perchè non
veggo che servigi facciano alla Chiesa, ed a che siano
utili, se non fosse che curano la loro salvezza, la qual
cosa da Girolamo si chiama <i>santa rusticità</i>.... Di questo
<span class="pagenum" id="Page_346">[346]</span>
adunque basti. Ora <i>è da godere coi godenti e da piangere
coi piangenti</i>........ Papa Alessandro IV morì l'anno
1261, ed ebbe successore Urbano IV, che diede la Regola
di questi Gaudenti.
</p>

<h2 class="anni" id="a1262">a. 1262</h2>

<p>
L'anno del Signore 1262, indizione 5.ª, fu eletto Papa
Urbano IV, e a suo tempo fece due cose: Per opera dei
crociati mise in fuga l'esercito di Saraceni, che Manfredi,
figlio di Federico II Imperatore spodestato, aveva
lanciato sul patrimonio della Chiesa, e conferì facoltà a
Carlo Conte di Provenza, fratello del Re di Francia, di
ritogliere il Regno di Sicilia a Manfredi che l'occupava.
</p>

<h2 class="anni" id="a1263">a. 1263</h2>

<p>
L'anno 1263, indizione 6.ª, Papa Urbano IV diede
e confermò l'investitura del Regno di Sicilia a Carlo, e
ne privò il sunnominato Manfredi, che lo teneva di forza.
</p>

<h2 class="anni" id="a1264">a. 1264</h2>

<p>
L'anno 1264, indizione 7ª, ai sette d'Agosto apparve
una maravigliosa cometa, quale nessuno mai, che allora
vivesse, l'avea veduta. Sorgeva con vivacissimo splendore
dall'oriente, e allungava una lucidissima coda sino a
metà dell'emisfero, verso occidente. E quantunque fosse
mandata, forse, come segnale di molti eventi a diverse
parti del mondo; questo solo almeno di chiaro si è veduto
che, avendo durato tre mesi, al suo apparire Papa
Urbano cominciò ad ammalare, e spirò la stessa notte
in cui la cometa disparve. E lo stesso anno venne a Modena
da Ferrara il Marchese d'Este con forte numero
di fanti e di cavalli, e una Domenica, che fu il 20 Dicembre,
arrivarono da Firenze 200 militi Guelfi, ad istanza
di Giacomino Rangoni, di Manfredo Rosa da Sassuolo
e di tutto il partito di lui, cioè della Chiesa, e del Podestà
di Modena, Monaldo da Orvieto; e scacciarono dalla
città la fazione di quei da Gorzano, che erano del partito
imperiale, e tutti i loro aderenti, e restò morto
Tomaso di Gorzano, e due della famiglia Bastardi, e distrussero
<span class="pagenum" id="Page_347">[347]</span>
tutto il castello di Gorzano<a class="tag" id="tag209" href="#note209">[209]</a>; il qual fatto
produsse forte impressione nell'animo di tutti i Reggiani.
Lo stesso anno morì anche Papa Urbano IV.
</p>

<h2 class="anni" id="a1265">a. 1265</h2>

<p>
L'anno 1265, indizione 8ª, fu eletto in Perugia Papa
Clemente IV, che era allora oltre monti, ed apparteneva
al collegio de' Cardinali, e non volle recarsi a ricevere
l'investitura del papato senza aver prima visitato in Assisi
la chiesa ove giace il gloriosissimo corpo del beato Francesco.
Lo stesso anno arrivò a Roma Carlo, fratello del
Re di Francia, e fu fatto e confermato Re della Puglia
e di Sicilia, d'onde il predetto Carlo, che era stato chiamato
da Papa Urbano per la riconquista della Sicilia,
venne a Roma per mare, ove era anche stato eletto Senatore.
Dipoi invadendo la Puglia, in battaglia campale
tolse la vita e il Regno al prenominato Manfredi. Lo
stesso anno, i Modenesi e i Guelfi, che erano in Modena,
un venerdì 6 Marzo, corsero sopra Reggio, e quei di Fogliano
ed i Roberti ruppero con gran violenza Porta
Castello, che era murata, ed i Modenesi e i Guelfi entrarono
in città, ove si azzuffarono con quei di Sesso, e con
furore ed isterminio li espulsero da Reggio. Perciò quei
da Sesso coi loro partigiani si ritirarono a Reggiolo, e
quasi tutti i popolani, che tenevano dalla parte di quei
di Sesso, furono confinati a tre miglia al di sopra della
città e della strada Emilia, liberi sulla loro fede e lealtà,
tranne quelli che erano cittadini di Sesso. Così i Roberti
nominarono subito Podestà Giacomino Rangone di Modena,
deponendo Marco Gradenigo di Venezia. In quell'anno,
que' di Sesso presero il castello di Canolo<a class="tag" id="tag210" href="#note210">[210]</a>, che dopo
fu ripreso dalla fazione de' Roberti. Parimente in quell'anno
<span class="pagenum" id="Page_348">[348]</span>
fu fatta e pattuita una tregua tra i Reggiani,
che occupavano Reggio, e quelli che ne erano stati cacciati,
a cominciare dal giorno di San Pietro sino a San
Michele; e la convenzione fu stabilita per mezzo de' frati
Predicatori, cioè frate Federico Priore di detti frati, frate
Pellegrino lettore, e frate Pietro Falconi e alcuni frati
Minori; della qual tregua trassero utile notevole ambedue
le parti. L'anno stesso, verso Natale, arrivò un numeroso
esercito Francese in aiuto di Carlo fratello del Re di
Francia, che era a Roma. Ed io li ho veduti arrivare
mentre andava a predicare in S. Procolo di Faenza, nella
festa di S. Giovanni Evangelista. E corsero in Puglia
contro Manfredi, figlio di Federico Imperatore deposto,
per debellarlo, e lo uccisero e spogliarono di quanto
aveva, l'anno 1266, verso Pasqua. E fu gran miracolo che
l'anno in cui vennero non si ebbe freddo, nè gelo, nè
ghiaccio, nè neve, nè pioggia, nè fango; ma buonissima
era la strada, facile e commoda, come fosse il mese di
Maggio. E questo avveniva per disposizione di Dio, perchè
accorrevano in aiuto della Chiesa, ed a sterminio di
quel maledetto Manfredi, che per le sue iniquità fu ben
degno di tal fine. Ed erano veramente moltissime, come
se ne diceva, e aveva perfino fatto uccidere suo fratello
Corrado. E Corrado aveva fatto uccidere Carlo di lui
fratello, nato a Ravenna da un'Inglese, moglie di Federico
Imperatore, mentre Corrado gli era nato da una figlia del
Re Giovanni. Ebbe anche Enrico, il primogenito, da una
spagnuola; e Manfredi avevalo avuto da una sorella, o da
una figlia d'una sorella del Marchese Lancia, Lombardo
di Piemonte. Ma tra tutti i figli dell'Imperatore Federico,
a mio avviso, il più valente fu Enzo Re di Sardegna, fatto
prigioniero dai Bolognesi, e per molti anni sino alla morte
tenuto in carcere. Questi non era legittimo. Anche un
altro ne ebbe non legittimo, di nome Federico, cui creò
Re in Toscana. Lo stesso anno, Uberto Pallavicino, Podestà
<span class="pagenum" id="Page_349">[349]</span>
di Cremona, coi Cremonesi e con ogni sua possa
tentò di impedire il passo al Conte di Fiandra, Capitano
della milizia dell'esercito di Re Carlo. Ma il Conte
sforzò il passo dell'Oglio a Palazzolo<a class="tag" id="tag211" href="#note211">[211]</a>, distrusse il
castello di Capriolo<a class="tag" id="tag212" href="#note212">[212]</a>, e gli abitanti del castello, perchè
avevano impiccato uno de' suoi cavalieri, tutti, maschi e
femmine, sino ai ragazzi, li fece passare a fil di spada.
Il Conte passò poi vicino a Brescia, prese e distrusse
Montechiaro, castello dei Bresciani, e poscia andò a
Mantova.
</p>

<p class="pad2 center large">
<span class="smcap">Fine del primo volume</span>
</p>

<hr class="silver" />

<div class="chapter">
<p>
<span class="pagenum" id="Page_350">[350]</span>
</p>

<p class="center">
<i>Il traduttore si riserva il diritto della proprietà letteraria</i>
</p>

<hr class="silver" />

</div>

<div class="chapter">
<p>
<span class="pagenum" id="Page_351">[351]</span>
</p>

<p class="title">
ERRATA-CORRIGE
</p>

<table class="errata" summary="">
 <tr>
  <td>&nbsp;</td> <td>&nbsp;</td> <td>Errori</td> <td>Correzioni</td>
 </tr>
 <tr>
  <td>&nbsp;</td>
 </tr>
 <tr>
  <td class="center">Pag.</td> <td class="num">2</td> <td>peliccie</td> <td>pelliccie</td>
 </tr>
 <tr>
  <td class="center">»</td> <td class="num">7</td> <td>sudarono</td> <td>andarono</td>
 </tr>
 <tr>
  <td class="center">»</td> <td class="num">14</td> <td>lni</td> <td>lui</td>
 </tr>
 <tr>
  <td class="center">»</td> <td class="num">14</td> <td>fondamento</td> <td>fondamenta</td>
 </tr>
 <tr>
  <td class="center">»</td> <td class="num">30</td> <td>dei Stefani</td> <td>degli Stefani</td>
 </tr>
 <tr>
  <td class="center">»</td> <td class="num">34</td> <td>1225</td> <td>1229</td>
 </tr>
 <tr>
  <td class="center">»</td> <td class="num">43</td> <td>Tebaldo</td> <td>Tedaldo</td>
 </tr>
 <tr>
  <td class="center">»</td> <td class="num">58</td> <td>Luigi Pizzi</td> <td>Italo Pizzi</td>
 </tr>
 <tr>
  <td class="center">»</td> <td class="num">82</td> <td>Roberto</td> <td>Giberto</td>
 </tr>
 <tr>
  <td class="center">»</td> <td class="num">96</td> <td>Sonio</td> <td>Senio</td>
 </tr>
 <tr>
  <td class="center">»</td> <td class="num">98</td> <td>qnando</td> <td>quando</td>
 </tr>
 <tr>
  <td class="center">»</td> <td class="num">116</td> <td>delle provincie</td> <td>della provincia</td>
 </tr>
 <tr>
  <td class="center">»</td> <td class="num">123</td> <td>Adriano III</td> <td>Alessandro III</td>
 </tr>
 <tr>
  <td class="center">»</td> <td class="num">129</td> <td>Cantorbery</td> <td>Rouen</td>
 </tr>
 <tr>
  <td class="center">»</td> <td class="num">140</td> <td>Bartolomeo</td> <td>Gherardino</td>
 </tr>
 <tr>
  <td class="center">»</td> <td class="num">141</td> <td>quatunque</td> <td>quantunque</td>
 </tr>
 <tr>
  <td class="center">»</td> <td class="num">145</td> <td>Isaia XXXII</td> <td>Isaia XXXI</td>
 </tr>
 <tr>
  <td class="center">»</td> <td class="num">160</td> <td>qnando</td> <td>quando</td>
 </tr>
 <tr>
  <td class="center">»</td> <td class="num">164</td> <td>Prefetessa</td> <td>Prefettessa</td>
 </tr>
 <tr>
  <td class="center">»</td> <td class="num">196</td> <td>Provvincia</td> <td>Provincia</td>
 </tr>
 <tr>
  <td class="center">»</td> <td class="num">196</td> <td>Perrocchè</td> <td>Perocchè</td>
 </tr>
 <tr>
  <td class="center">»</td> <td class="num">207</td> <td>Raimoudo</td> <td>Rainaldo</td>
 </tr>
 <tr>
  <td class="center">»</td> <td class="num">222</td> <td>Balbekie</td> <td>Balbek</td>
 </tr>
 <tr>
  <td class="center">»</td> <td class="num">259</td> <td>sovraccitati</td> <td>sovreccitati</td>
 </tr>
 <tr>
  <td class="center">»</td> <td class="num">305</td> <td>Adriano III</td> <td>Adriano V</td>
 </tr>
 <tr>
  <td class="center">»</td> <td class="num">323</td> <td>diocesi Reggio</td> <td>diocesi di Reggio</td>
 </tr>
 <tr>
  <td class="center">»</td> <td class="num">328</td> <td>cinquanta</td> <td>cinquecento</td>
 </tr>
</table>

<hr />

</div>

<div class="somm">

<h2><a id="indice" href="#indfront">
INDICE</a></h2>

<p class="center"><a href="#discorso">DI FRA SALIMBENE E DELLA SUA CRONACA</a><br />
<a href="#avvertimento">AVVERTIMENTO</a><br />
<a href="#lettori"><span class="smcap">Ai Lettori</span></a><br />
<a href="#cronaca">CRONACA DI FRA SALIMBENE DI ADAMO</a><br />
<a href="#a1212">a.&nbsp;1212</a>&nbsp;&nbsp;
<a href="#a1213">a.&nbsp;1213</a>&nbsp;&nbsp;
<a href="#a1214">a.&nbsp;1214</a>&nbsp;&nbsp;
<a href="#a1215">a.&nbsp;1215</a>&nbsp;&nbsp;
<a href="#a1216">a.&nbsp;1216</a>&nbsp;&nbsp;
<a href="#a1217">a.&nbsp;1217</a>&nbsp;&nbsp;
<a href="#a1218">a.&nbsp;1218</a>&nbsp;&nbsp;
<a href="#a1220">a.&nbsp;1220</a>&nbsp;&nbsp;
<a href="#a1221">a.&nbsp;1221</a>&nbsp;&nbsp;
<a href="#a1222">a.&nbsp;1222</a>&nbsp;&nbsp;
<a href="#a1223">a.&nbsp;1223</a>&nbsp;&nbsp;
<a href="#a1224">a.&nbsp;1224</a>&nbsp;&nbsp;
<a href="#a1225">a.&nbsp;1225</a>&nbsp;&nbsp;
<a href="#a1226">a.&nbsp;1226</a>&nbsp;&nbsp;
<a href="#a1227">a.&nbsp;1227</a>&nbsp;&nbsp;
<a href="#a1228">a.&nbsp;1228</a>&nbsp;&nbsp;
<a href="#a1229">a.&nbsp;1229</a>&nbsp;&nbsp;
<a href="#a1230">a.&nbsp;1230</a>&nbsp;&nbsp;
<a href="#a1231">a.&nbsp;1231</a>&nbsp;&nbsp;
<a href="#a1232">a.&nbsp;1232</a>&nbsp;&nbsp;
<a href="#a1233">a.&nbsp;1233</a>&nbsp;&nbsp;
<a href="#a1234">a.&nbsp;1234</a>&nbsp;&nbsp;
<a href="#a1235">a.&nbsp;1235</a>&nbsp;&nbsp;
<a href="#a1236">a.&nbsp;1236</a>&nbsp;&nbsp;
<a href="#a1237">a.&nbsp;1237</a>&nbsp;&nbsp;
<a href="#a1238">a.&nbsp;1238</a>&nbsp;&nbsp;
<a href="#a1239">a.&nbsp;1239</a>&nbsp;&nbsp;
<a href="#a1240">a.&nbsp;1240</a>&nbsp;&nbsp;
<a href="#a1241">a.&nbsp;1241</a>&nbsp;&nbsp;
<a href="#a1242">a.&nbsp;1242</a>&nbsp;&nbsp;
<a href="#a1243">a.&nbsp;1243</a>&nbsp;&nbsp;
<a href="#a1244">a.&nbsp;1244</a>&nbsp;&nbsp;
<a href="#a1245">a.&nbsp;1245</a>&nbsp;&nbsp;
<a href="#a1246">a.&nbsp;1246</a>&nbsp;&nbsp;
<a href="#a1247">a.&nbsp;1247</a>&nbsp;&nbsp;
<a href="#a1248">a.&nbsp;1248</a>&nbsp;&nbsp;
<a href="#a1249">a.&nbsp;1249</a>&nbsp;&nbsp;
<a href="#a1250">a.&nbsp;1250</a>&nbsp;&nbsp;
<a href="#a1251">a.&nbsp;1251</a>&nbsp;&nbsp;
<a href="#a1252">a.&nbsp;1252</a>&nbsp;&nbsp;
<a href="#a1253">a.&nbsp;1253</a>&nbsp;&nbsp;
<a href="#a1254">a.&nbsp;1254</a>&nbsp;&nbsp;
<a href="#a1255">a.&nbsp;1255</a>&nbsp;&nbsp;
<a href="#a1256">a.&nbsp;1256</a>&nbsp;&nbsp;
<a href="#a1257">a.&nbsp;1257</a>&nbsp;&nbsp;
<a href="#a1258">a.&nbsp;1258</a>&nbsp;&nbsp;
<a href="#a1259">a.&nbsp;1259</a>&nbsp;&nbsp;
<a href="#a1260">a.&nbsp;1260</a>&nbsp;&nbsp;
<a href="#a1261">a.&nbsp;1261</a>&nbsp;&nbsp;
<a href="#a1262">a.&nbsp;1262</a>&nbsp;&nbsp;
<a href="#a1263">a.&nbsp;1263</a>&nbsp;&nbsp;
<a href="#a1264">a.&nbsp;1264</a>&nbsp;&nbsp;
<a href="#a1265">a.&nbsp;1265</a>&nbsp;&nbsp;</p>

<hr />
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Stimo conveniente avvertire (dice qui l'editore parmense dell'originale)
che si è ommesso nella presente pubblicazione tutto ciò che leggesi da carte 208
(prima dell'acefalo codice Vaticano) a 215 non essendo la narrazione in esse
compresa che un estratto della Cronaca del vescovo Sicardo già edita dal Muratori
(Rer. Ital. t. 7.). Al quale avvertimento il traduttore aggiunge che il celebre
Monsignor Gaetano Marini quando fece trascrivere dall'Abate Amati l'autografo
salimbeniano pel Duca di Sermoneta, sulla qual copia fu condotta l'edizione di
Parma, ommise la trascrizione di alcuni trattatelli, canzoni popolari, satire inserte
nella cronaca, perchè a suo avviso erano inutili, mentre potevano servire a far
meglio conoscere il movimento del pensiero filosofico e religioso del tempo. E se,
come pare, si pubblicheranno le accennate cose mancanti, saranno tradotte e
aggiunte in appendice a questa edizione. C. C.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Nome d'un passo sulla Sierra Morena tra l'Andalusia e la Nuova Castiglia
ove nel 1202 erano stati sbaragliati i Mori.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Castello sulla sinistra del Serio in Lombardia.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Ora Chiaravalle della Colomba, pochi chilometri sotto Alseno, che è una
stazione della ferrovia Piacenza-Parma.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Abate de' Cistercensi di Flora in Calabria, morto nel 1201 o nel 1202; ei
spacciava e passò per profeta; lasciò libri di predizioni e molte altre opere, che
suscitarono gran romore, ed ebbero difensori ed oppugnatori. La Chiesa nel concilio
di Laterano indetto da Innocenzo III, condannò le sue dottrine intorno alla Trinità
perchè conducevano al Triteismo, senza nominarne l'autore perchè era uomo di
santa vita; e prima di morire, riconosciuti i suoi errori, li disdisse.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Sulla linea della Ferrovia a dieci chilometri prima di Rimini per chi parte
da Bologna.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Donato fu maestro di Rettorica a Roma nel 356, ove ebbe scolare S.
Girolamo. Compose una Grammatica che poi si denominò il Donato; e lasciò i
commenti di Terenzio e Virgilio.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Piccolo paese sulla destra del Po a pieno nord di Borgo S. Donnino.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span>Nella Provincia di Foggia tra Lucera e S. Severo. Salimbene lo chiama
Fiorentino; Giovanni Villani Fiorenzola, il dizionario geografico universale compilato
da una società di dotti italiani dice Firentina. Ora non restano che pochi
ruderi e un tratto di cortina del castello a cui è addossata una fattoria della
famiglia Romano, e si chiama in paese Torre fiorentina.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span>Nocera de' Saraceni la chiama Salimbene; Nocera la dicono Svetonio e
Tolomeo; Luceria la dicono tanti altri antichi, ora è Lucera.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span>Sulla destra del Po Nord-Est di Guastalla.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>Tra Guastalla e Reggiolo era una stesa di terreno paludoso detto il Po
morto, le cui acque incanalate nel detto cavo, e asciugato il territorio, si conquistarono
alla coltivazione ubertosissime campagne, a spese de' Cremonesi padroni
di Guastalla, e de' Reggiani. La Tagliata è aperta ed utile tuttora.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>Questo è Bondeno della Provincia di Mantova alla destra del Po in quel
di Gonzaga. In antico vi era Bondeno di Arduino e de' Ronconi; ora le frazioni di
Bondanello e Ronchi.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>Fabbrico e Campagnola a Sud-Sud-Est di Guastalla. Bedullo era
nelle vicinanze: ora non esiste più come villa a sè; nel principio del secolo corrente
fu atterrata la chiesa che ne restava, come ultima reliquia, che era soggetta alla
parrocchia di Fabbrico.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span>Scolo d'acque in gran parte interrito tra il Reggiano, il Modenese e il
Mantovano.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span>Cioè nella gora delle acque.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span>Di questa Corte e Castello, che diede nome alla nobile famiglia de' Conti
da Palù, appena resta un vestigio tra Fabbrico e Reggiolo, in un luogo detto Motta
di Fabbrico, o Valle di Padulo.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span>Castello a mezza via circa tra Reggio e Scandiano.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Castello sull'appennino alla destra del Tresinaro.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Sulla destra del Panaro a monte della via Emilia.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>A 7 miglia da Bologna al di sotto della via Emilia verso il Panaro.</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>Piumazzo è una villa del Comune di Castelfranco, situato al disopra dell'Emilia
vicino al Samoggia e al Panaro.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Popoli che stanziavano all'oriente della foce del fiume Oural.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>Popoli che stanziavano a nord del Caucaso sul fiume Kuma corrente al
Caspio.</p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>Sulla destra del Panaro non lungi dall'Emilia, a monte.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>Circa sull'area, ove ora sorge il Seminario, era allora la canonica, o
casa in cui coabitavano e convivevano i canonici, la quale prolungando a settentrione
due ali con portici all'interno, correva ad appoggiarsi al fianco meridionale
del Duomo e formava un chiostro. Nel portico orientale, detto <i>Paradiso</i>, e attigua
al Duomo stava la cappella di S. Agata, ove i canonici s'adunavano a capitolo,
che atterrata in processo di tempo in una col chiostro, fu poi riedificata incorporandola
col Duomo stesso ove ora si trova allineata colle altre cappelle, che sono
opere posteriori appiccicate alle navate minori, come un fuor d'opera dell'edifizio
o disegno primitivo e principale. Non si sa in che tempo siasi cominciata l'erezione
dell'attuale cappella di S. Agata: è noto soltanto che i canonici nel 1556 si
valsero de' proventi di una certa eredità per continuare l'opera già da tempo
cominciata e poi sospesa; e che nel 1574-75 fu tutta dipinta da Aurelio Barili, del
cui lavoro non resta che la fascia dell'arcone. La prima di dette cappelle fu
eretta nel 1285 della nobile famiglia Cantelli, di cui ora è illustre capo il Senatore
conte Girolamo, proprietario e restauratore di quel monumento della religione
de' suoi antenati.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span>La lettera greca Y ipsilon per i pitagorici era figura della vita, e colla
sua biforcazione simboleggiava la scelta dello stato che si faceva a quindici anni
compiti, ed anche il bivio al bene e al male.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>Sul Tevere a pieno oriente di Arezzo.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>A 24 chilometri da Perugia, sulla ferrovia Perugia-Foligno.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Aveva più che 50 anni, dice G. Villani.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span>Gli Amorei erano un popolo della terra promessa, che non volle mai
lasciare il proprio paese, quando giunsero gli Israeliti dall'Egitto; anzi sostenne
molte e disastrose guerre per la difesa delle patrie mura, e non ristette mai dal
tentarne il riscatto dopo le perdite sofferte: sicchè nel linguaggio biblico è dato
come il tipo della costanza spinta sino all'ostinazione.</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Cetei o Etei popolo della Palestina: buona gente ed ospitale: quindi dati
come il tipo della bontà e dell'ospitalità.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>Sulla sinistra dell'Oglio lungo la via che da Cremona va a Brescia.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span>Moglie di Azzone Sanvitali.</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>S. Giorgio era non lunge all'attuale piazza principale della città nell'area
di piazza detta Pescheria vecchia che si allinea con un lato a strada S. Lucia,
strada che allora non esisteva, e fu aperta nel 1283.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span>Larione o Lirone era un ramo del Po, che ora non esiste. Il Po e il Lirone
formavano un'isola detta Polirone, nella quale Tedaldo, avo della contessa Matilde
edificò la chiesa e una parte del monastero di S. Benedetto di Polirone.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>Presso Chiavari e al mare.</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span>Gli istoriografi della città di Reggio la dicono porta <i>Brennone</i>.</p>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span>Gattaiola: a tre miglia Sud di Lucca con un convento in cui fu monaca
anche una figlia di Castruccio Castracani.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span>Arcella, che allora si diceva Cella, è luogo non lungi da Padova, fuori di
porta Codalunga, dove esisteva nel 1231 un convento di monache. S. Antonio
reduce da Camposampiero e giunto gravemente malato presso quel monastero di
Cella vi fu ospitato e vi morì.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span>Piccola villa a Nord-Ovest a pochi chilometri da Reggio.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span>Villa a tre miglia pieno Nord di Reggio.</p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Paese a circa 15 chilometri da Parma e a pieno Nord da Parma stessa,
non lunge dal Po.</p>
</div>

<div class="footnote" id="note44">
<p><span class="label"><a href="#tag44">44</a>.&nbsp;&nbsp;</span>A cavalliere della via Emilia a dodici chilometri da Modena per Bologna.</p>
</div>

<div class="footnote" id="note45">
<p><span class="label"><a href="#tag45">45</a>.&nbsp;&nbsp;</span>A mezza circa via tra Parma e Reggio.</p>
</div>

<div class="footnote" id="note46">
<p><span class="label"><a href="#tag46">46</a>.&nbsp;&nbsp;</span>Dopo molte indagini, di cui nessuna mi ha condotto a sapere chi fosse
questo <i>Alachia</i>, mi sono rivolto a congetturare se mai <i>Alachia</i> fosse un nome
astratto significativo di castità, derivante da qualche lingua straniera, e probabilmente
orientale. Interrogatone perciò un giovane e già illustre poliglotto parmigiano,
che fu mio scolare al Ginnasio, P. Italo Pizzi ha gentilmente risposto,
che la parola <i>Alachia</i> nel senso di castità può derivare dall'arabo; e il movimento
della scienza orientale verso l'occidente operatosi nel medio evo, o il contatto
dell'occidente coll'oriente per mezzo delle crociate, può facilmente aver data la
detta voce al dizionario del canonico Primasso. C. C.</p>
</div>

<div class="footnote" id="note47">
<p><span class="label"><a href="#tag47">47</a>.&nbsp;&nbsp;</span>Alla sinistra dell'Oglio sulla strada da Cremona a Mantova. Il suo castello
è ridotto a civile abitazione.</p>
</div>

<div class="footnote" id="note48">
<p><span class="label"><a href="#tag48">48</a>.&nbsp;&nbsp;</span>Alla sinistra dell'Oglio all'oriente e non lunge di Canneto.</p>
</div>

<div class="footnote" id="note49">
<p><span class="label"><a href="#tag49">49</a>.&nbsp;&nbsp;</span>Grosso paese alla destra del Pò non lunge da Guastalla.</p>
</div>

<div class="footnote" id="note50">
<p><span class="label"><a href="#tag50">50</a>.&nbsp;&nbsp;</span>Alla sinistra dell'Oglio, pieno Nord di Marcaria.</p>
</div>

<div class="footnote" id="note51">
<p><span class="label"><a href="#tag51">51</a>.&nbsp;&nbsp;</span>In mezzo tra il Chiese e il Mella sul canale Naviglio, se pure, come sì
crede, sia il <i>castrum de Geo</i> del testo salimbeniano.</p>
</div>

<div class="footnote" id="note52">
<p><span class="label"><a href="#tag52">52</a>.&nbsp;&nbsp;</span>Sul Chiese, pochi chilometri sotto la strada Brescia-Lonato.</p>
</div>

<div class="footnote" id="note53">
<p><span class="label"><a href="#tag53">53</a>.&nbsp;&nbsp;</span>A Nord-ovest di Mantova sulla strada che va a Castiglione della Stiviere.</p>
</div>

<div class="footnote" id="note54">
<p><span class="label"><a href="#tag54">54</a>.&nbsp;&nbsp;</span>Sul Chiese poco lunge da Castiglione delle Stiviere.</p>
</div>

<div class="footnote" id="note55">
<p><span class="label"><a href="#tag55">55</a>.&nbsp;&nbsp;</span>Tra il Chiese e il Mincio pieno Sud di Castel Goffredo.</p>
</div>

<div class="footnote" id="note56">
<p><span class="label"><a href="#tag56">56</a>.&nbsp;&nbsp;</span>Gambara, Gottolengo, Pralboino e Pavone nello stretto territorio che è nel
basso corso del Mella e del Chiese.</p>
</div>

<div class="footnote" id="note57">
<p><span class="label"><a href="#tag57">57</a>.&nbsp;&nbsp;</span>Sulla sinistra dell'Oglio e sulla strada da Cremona a Brescia.</p>
</div>

<div class="footnote" id="note58">
<p><span class="label"><a href="#tag58">58</a>.&nbsp;&nbsp;</span>Al Nord di Cremona sull'Ogiio e sulla strada Cremona — Brescia.</p>
</div>

<div class="footnote" id="note59">
<p><span class="label"><a href="#tag59">59</a>.&nbsp;&nbsp;</span>Castel Leone fatto fabbricare nel 1227 da Bernardo da Cornazzano, allora
Podestà di Modena, a fianchi di Castelfranco che si stava costruendo da' Bolognesi,
e pare che fosse precisamente ove ora sorge il forte Urbano. Nulla restando
Castel Leone.</p>
</div>

<div class="footnote" id="note60">
<p><span class="label"><a href="#tag60">60</a>.&nbsp;&nbsp;</span>Cortenuova villa al sud sud-est di Bergamo, destra dell'Oglio tra Romano
e Martinengo.</p>
</div>

<div class="footnote" id="note61">
<p><span class="label"><a href="#tag61">61</a>.&nbsp;&nbsp;</span>Alla sinistra del Taro una dozzina di chilometri a monte dell'Emilia.</p>
</div>

<div class="footnote" id="note62">
<p><span class="label"><a href="#tag62">62</a>.&nbsp;&nbsp;</span>Alla sinistra del Taro otto circa chilometri a monte dell'Emilia.</p>
</div>

<div class="footnote" id="note63">
<p><span class="label"><a href="#tag63">63</a>.&nbsp;&nbsp;</span>A 18 miglia Nord Nord-Ovest di Bologna tra il Panaro e il Reno.</p>
</div>

<div class="footnote" id="note64">
<p><span class="label"><a href="#tag64">64</a>.&nbsp;&nbsp;</span><i>aven</i>, dal latino <i>habet</i> nacque l'italiano antico, e non ancor morto, <i>ave</i>,
così dal latino <i>habent</i> ebbero <i>avene</i>, e, troncato, <i>aven</i> per hanno, ora totalmente
disusato.</p>
</div>

<div class="footnote" id="note65">
<p><span class="label"><a href="#tag65">65</a>.&nbsp;&nbsp;</span>Di poco fuori della porta orientale di Modena.</p>
</div>

<div class="footnote" id="note66">
<p><span class="label"><a href="#tag66">66</a>.&nbsp;&nbsp;</span>Sulla sinistra del Panaro a dieci circa chilometri a monte dell'Emilia.
Patria dell'illustro architetto Barozzi, detto il Vignola, e di Lodovico Muratori.</p>
</div>

<div class="footnote" id="note67">
<p><span class="label"><a href="#tag67">67</a>.&nbsp;&nbsp;</span>Sei chilometri circa ad oriente di Guastalla.</p>
</div>

<div class="footnote" id="note68">
<p><span class="label"><a href="#tag68">68</a>.&nbsp;&nbsp;</span>Sulla riviera ligure orientale vicinissimo a Chiavari Est.</p>
</div>

<div class="footnote" id="note69">
<p><span class="label"><a href="#tag69">69</a>.&nbsp;&nbsp;</span>Questo Pietro Veronese inquisitore colle suo incessanti ricerche contro
gli eretici, coi roghi, coi bandi, colla demolizione delle case, e la confisca
de' beni degli inquisiti, si era reso odiosissimo a chiunque temeva d'essere
accusato di opinioni eterodosse. Tra tanti era stato messo al bando come eretico,
Stefano Confaloniere di Alliate, e gli si doveva diroccare la casa e confiscare
il patrimonio. Avvisato <i>come per fra Pietro era stato misso nel bando</i>, dice
il Corio, si concertò con altri malcontenti nelle terre di Giussano, ed erano
Manfredo Chiroro, Guidotto Sacchella, Jacopo della Chiusa, Tomaso Giuliano,
Carlo da Balsamo, Alberto Porro, e lo uccisero il 6 Aprile 1252 presso Barlassina
con un colpo di falce.</p>
</div>

<div class="footnote" id="note70">
<p><span class="label"><a href="#tag70">70</a>.&nbsp;&nbsp;</span>Quasi nell'asse dell'Apennino sul parallelo di Caserta.</p>
</div>

<div class="footnote" id="note71">
<p><span class="label"><a href="#tag71">71</a>.&nbsp;&nbsp;</span>A dodici miglia Nord-Est di Milano.</p>
</div>

<div class="footnote" id="note72">
<p><span class="label"><a href="#tag72">72</a>.&nbsp;&nbsp;</span>Non colla forza dell'armi, ma colle pratiche fatte presso i milanesi,
che lo restituirono a patto che nè esso nè il padre movessero mai più guerra
contro Milano.</p>
</div>

<div class="footnote" id="note73">
<p><span class="label"><a href="#tag73">73</a>.&nbsp;&nbsp;</span>Fatto distruggere dai ministri di Federico II dopo aver dato asilo ai
baroni ribelli, ora non resta che un piccolo villaggio. Gli abitanti però in seguito
lo rifabbricarono a 12 chilometri circa di distanza vicino al mare e a trenta chilometri
Sud-Est di Salerno, ed è città di qualche considerazione.</p>
</div>

<div class="footnote" id="note74">
<p><span class="label"><a href="#tag74">74</a>.&nbsp;&nbsp;</span>Sul cucuzzolo di un alto colle a Sud-Sud-Ovest di Reggio sulla destra
dell'Enza.</p>
</div>

<div class="footnote" id="note75">
<p><span class="label"><a href="#tag75">75</a>.&nbsp;&nbsp;</span>Al Sud di Reggio, Comune di Castelnovo ne' monti, versante dell'Enza.</p>
</div>

<div class="footnote" id="note76">
<p><span class="label"><a href="#tag76">76</a>.&nbsp;&nbsp;</span>Sud-Ovest di Reggio nei pressi di Bibianello.</p>
</div>

<div class="footnote" id="note77">
<p><span class="label"><a href="#tag77">77</a>.&nbsp;&nbsp;</span>A pieno Nord di Reggio sulla destra dal Po.</p>
</div>

<div class="footnote" id="note78">
<p><span class="label"><a href="#tag78">78</a>.&nbsp;&nbsp;</span>Castello dell'alto Apennino Sud-Ovest di Parma sulla via che va a
Spezia.</p>
</div>

<div class="footnote" id="note79">
<p><span class="label"><a href="#tag79">79</a>.&nbsp;&nbsp;</span>Cioè sulla destra dell'Enza.</p>
</div>

<div class="footnote" id="note80">
<p><span class="label"><a href="#tag80">80</a>.&nbsp;&nbsp;</span>A Nord-Nord-Ovest di Parma presso la foce del Taro in Po.</p>
</div>

<div class="footnote" id="note81">
<p><span class="label"><a href="#tag81">81</a>.&nbsp;&nbsp;</span>Sul Po ad Oriente della foce del Taro.</p>
</div>

<div class="footnote" id="note82">
<p><span class="label"><a href="#tag82">82</a>.&nbsp;&nbsp;</span>Sul Po a pieno Nord di Guastalla.</p>
</div>

<div class="footnote" id="note83">
<p><span class="label"><a href="#tag83">83</a>.&nbsp;&nbsp;</span>Sulla sinistra del Taro a monte dell'Emilia circa dodici chilometri da
Parma.</p>
</div>

<div class="footnote" id="note84">
<p><span class="label"><a href="#tag84">84</a>.&nbsp;&nbsp;</span>Sulla sinistra del Taro a pochi chilometri Ovest di Noceto.</p>
</div>

<div class="footnote" id="note85">
<p><span class="label"><a href="#tag85">85</a>.&nbsp;&nbsp;</span>Alla sinistra del Taro, a Sud-Ovest di Parma a monte dell'Emilia,
e a 20 circa chilometri da Parma.</p>
</div>

<div class="footnote" id="note86">
<p><span class="label"><a href="#tag86">86</a>.&nbsp;&nbsp;</span>A pieno Nord di Cremona sulla sinistra dell'Oglio, e sulla strada
Crema Brescia.</p>
</div>

<div class="footnote" id="note87">
<p><span class="label"><a href="#tag87">87</a>.&nbsp;&nbsp;</span>Tra il Lamone e il Senio ed Ovest e non lungi da Ravenna.</p>
</div>

<div class="footnote" id="note88">
<p><span class="label"><a href="#tag88">88</a>.&nbsp;&nbsp;</span>Nell'agro di Forlì.</p>
</div>

<div class="footnote" id="note89">
<p><span class="label"><a href="#tag89">89</a>.&nbsp;&nbsp;</span>Alla sinistra del Taro poco più che due chilometri al disotto dell'Emilia.</p>
</div>

<div class="footnote" id="note90">
<p><span class="label"><a href="#tag90">90</a>.&nbsp;&nbsp;</span>Nella parte orientale della città, circa sull'area dell'attuale collegio
Maria Luigia.</p>
</div>

<div class="footnote" id="note91">
<p><span class="label"><a href="#tag91">91</a>.&nbsp;&nbsp;</span>Due miglia al Nord di Bassano sul Brenta. È questo il castello, d'onde
ha tratto nome e origine di potenza la famiglia di Ezzelino.</p>
</div>

<div class="footnote" id="note92">
<p><span class="label"><a href="#tag92">92</a>.&nbsp;&nbsp;</span>Piazza S. Giorgio trovasi a pieno Nord di Verona, sulla sinistra dell'Adige;
e, sul murello di cinta del convento di S Giorgio, leggesi anche oggi
su pietra la seguente iscrizione:
</p>

<p class="center">
<i>Ezzelino III da Romano</i><br />
<i>sospettandoli a parte Guelfa legati</i><br />
<i>Fece trucidare undicimila Padovani</i><br />
<i>Inermi e prigioni</i><br />
1256.
</p>
</div>

<div class="footnote" id="note93">
<p><span class="label"><a href="#tag93">93</a>.&nbsp;&nbsp;</span>A Nord di Parma sulla sinistra del Po.</p>
</div>

<div class="footnote" id="note94">
<p><span class="label"><a href="#tag94">94</a>.&nbsp;&nbsp;</span>Ora detto ponte di Caprazucca, allora di Donna Egidia, perchè Egidia
da Palù lo fece costruire a proprie spese.</p>
</div>

<div class="footnote" id="note95">
<p><span class="label"><a href="#tag95">95</a>.&nbsp;&nbsp;</span>Quel Biduzzano corrisponde al luogo, ove ora la Baganza mette foce
nel torrente Parma, quasi sotto le attuali mura di cinta della città di Parma.
Ora non sussiste più un luogo col nome di Biduzzano. Molti cambiamenti deve
avere avuto quel punto d'incontro delle acque dei due torrenti, e quindi n'è
scomparso sino il nome.</p>
</div>

<div class="footnote" id="note96">
<p><span class="label"><a href="#tag96">96</a>.&nbsp;&nbsp;</span>A Cremona tra le attuali Porta Romana e Porta Po era aperta un'altra
Porta, detta Porta Mosa, e subito fuori di quest'ultima vi era uno spianato o
una piazza che prendeva nome dalla porta che vi metteva. Su quello spiazzo o
campo erano le forche. Ora di Porta Mosa, per ricostruzione delle mura avvenuta
sulla fine del secolo passato, non resta più traccia; ma in città la strada, che
conduceva alla porta soppressa, ritiene ancora il nome di Via a Porta Mosa; ed
era, su quell'antico campo, o spiazzo, vi è il tiro a segno.</p>
</div>

<div class="footnote" id="note97">
<p><span class="label"><a href="#tag97">97</a>.&nbsp;&nbsp;</span>Ad Ovest-Ovest-Nord di Parma a valle dell'Emilia, 18 chilometri distante
da Parma. Ha un magnifico castello, in cui si reca a villeggiare la famiglia
de' Conti Sanvitali, a cui appartiene.</p>
</div>

<div class="footnote" id="note98">
<p><span class="label"><a href="#tag98">98</a>.&nbsp;&nbsp;</span><i>Partì da Lione per la Francia</i>. Vuol dire pel regno di Francia quale
aia allora politicamente costituito, di cui Lione non faceva parte, ed era uno
stato a sè, retto dagli Arcivescovi pro tempore di Lione stessa.</p>
</div>

<div class="footnote" id="note99">
<p><span class="label"><a href="#tag99">99</a>.&nbsp;&nbsp;</span>Salimbene chiama Planum Carpi il paese nativo dell'illustre viaggiatore
fra Giovanni. Nell'Umbria in seguito lo dissero Pian di Carpine. Ora è valle
di Magione; e Magione siede presso il Trasimeno sulla ferrovia a 21 chilometri
da Perugia, alla cui Provincia e circondario appartiene.</p>
</div>

<div class="footnote" id="note100">
<p><span class="label"><a href="#tag100">100</a>.&nbsp;&nbsp;</span>Figlio e successore del famoso Gengis-Kan.</p>
</div>

<div class="footnote" id="note101">
<p><span class="label"><a href="#tag101">101</a>.&nbsp;&nbsp;</span>Questa torre, detta egregia in una cronaca Ravennate, sorgerà in quell'area
che si stende dalla strada del Corso a porta Alberoni, e, restaurata da Federico II
nel 1240, fu atterrata secondo il Riccobaldi, nel 1295.</p>
</div>

<div class="footnote" id="note102">
<p><span class="label"><a href="#tag102">102</a>.&nbsp;&nbsp;</span>Detta in cielo d'oro perchè il soffitto era ornato di stucchi dorati.</p>
</div>

<div class="footnote" id="note103">
<p><span class="label"><a href="#tag103">103</a>.&nbsp;&nbsp;</span>A quattro chilometri circa da Ravenna C. G. Cesare cavò a mani un porto
per stanza di una flotta romana, e sul lido di fronte costruì un <i>castrum stativum</i>
un accampamento stabile per alloggio di una legione in servizio della flotta. Trasportato
il centro dell'Impero romano a Costantinopoli, fu ritirata flotta e la
legione; restò l'accampamento, che era già fornito di non pochi edifizii, e il
popolo di Ravenna lo invase, e mutò in una città, che sorse non inferiore a Ravenna,
e, da <i>classis</i> flotta, prese il nome di Chiassi. Distrutta poi, rimase il nome
stesso al luogo e al circondario dove era stata.</p>
</div>

<div class="footnote" id="note104">
<p><span class="label"><a href="#tag104">104</a>.&nbsp;&nbsp;</span>Al Nord-Nord-Ovest di Parma sulla destra del Po; però ve ne ha
un'altra di rimpetto a questa sulla sinistra.</p>
</div>

<div class="footnote" id="note105">
<p><span class="label"><a href="#tag105">105</a>.&nbsp;&nbsp;</span>Città e Cantone della Svizzera tedesca: La celebre Abbazia fu fondata
nel 700.</p>
</div>

<div class="footnote" id="note106">
<p><span class="label"><a href="#tag106">106</a>.&nbsp;&nbsp;</span>Montecassino, a' cui piedi è S. Germano, che, sulla ferrovia Roma
Napoli, dista da questa città 111 chilometri. La magnifica Abbazia, che è sull'altura,
fu fondata nel 529.</p>
</div>

<div class="footnote" id="note107">
<p><span class="label"><a href="#tag107">107</a>.&nbsp;&nbsp;</span>Il Yonne.</p>
</div>

<div class="footnote" id="note108">
<p><span class="label"><a href="#tag108">108</a>.&nbsp;&nbsp;</span>Beaune: Bella città del dipartimento Costa d'Oro, posta in fertilissima
pianura, e ricca di celebri vigne.</p>
</div>

<div class="footnote" id="note109">
<p><span class="label"><a href="#tag109">109</a>.&nbsp;&nbsp;</span>Vezellay; pochi chilometri distante da Auxerre.</p>
</div>

<div class="footnote" id="note110">
<p><span class="label"><a href="#tag110">110</a>.&nbsp;&nbsp;</span>Jeres dista ora quattro chilometri dal mare di fronte alle isole omonime.</p>
</div>

<div class="footnote" id="note111">
<p><span class="label"><a href="#tag111">111</a>.&nbsp;&nbsp;</span>Digne: Capoluogo del dipartimento Basse Alpi, sul Bleone influente
della Duranza.</p>
</div>

<div class="footnote" id="note112">
<p><span class="label"><a href="#tag112">112</a>.&nbsp;&nbsp;</span>Bariols: Nel dipartimento del Varo, sulla Duranza, ad Ovest di Draguignan,
che n'è il capoluogo.</p>
</div>

<div class="footnote" id="note113">
<p><span class="label"><a href="#tag113">113</a>.&nbsp;&nbsp;</span>L'Abbate Gioachimo sativo di Celico, villaggio vicino e ad Est di Cosenza,
fece professione monastica nel monastero di Coraci, villaggio vicino e al
Sud di Cosenza. Era nato nel 1111. Comandato da Clemente III di continuare i
commentarii sulla sacra scrittura, si ritirò col suo discepolo Rainiero in un luogo
solitario detto Flora, sulla vetta d'un monte presso Cosenza, ove eresse un oratorio
e qualche cella. Ivi si moltiplicò il numero de' suoi discepoli, e fondò un
nuovo monastero, e una congregazione con Regola più austera di quella dei Cisterciensi,
a cui egli apparteneva, e la chiamò Congregazione di Flora o Florense,
e ne fu proclamato Abbate.</p>
</div>

<div class="footnote" id="note114">
<p><span class="label"><a href="#tag114">114</a>.&nbsp;&nbsp;</span>Vienna: Città sul Rodano, dipartimento dell'Isero.</p>
</div>

<div class="footnote" id="note115">
<p><span class="label"><a href="#tag115">115</a>.&nbsp;&nbsp;</span><i>Sebbene di piccola statura</i>: Vedine la ragione nei seguenti versi.</p>
</div>

<div class="footnote" id="note116">
<p><span class="label"><a href="#tag116">116</a>.&nbsp;&nbsp;</span>Marisco: Paese della diocesi di Bath in Inghilterra, sul canale di
Bristol, Ovest di Londra. Bath è antica e cospicua città romana.</p>
</div>

<div class="footnote" id="note117">
<p><span class="label"><a href="#tag117">117</a>.&nbsp;&nbsp;</span>Lincoln: Città che possiede molti monumenti Sassoni e Normanni, posta
su ripido colle a pieno Nord di Londra verso il mare del Nord, a 53 circa di
latitudine.</p>
</div>

<div class="footnote" id="note118">
<p><span class="label"><a href="#tag118">118</a>.&nbsp;&nbsp;</span>Tarascon: è sulla sinistra del basso Rodano, a circa 15 chilometri Nord
di Arles.</p>
</div>

<div class="footnote" id="note119">
<p><span class="label"><a href="#tag119">119</a>.&nbsp;&nbsp;</span>Beaucaire: sulla destra del basso Rodano unita con ponte a Tarascon.</p>
</div>

<div class="footnote" id="note120">
<p><span class="label"><a href="#tag120">120</a>.&nbsp;&nbsp;</span>Antica città distrutta, che era alla foce della Magra, che si versa in mare
subito fuori del golfo di Spezia all'Est.</p>
</div>

<div class="footnote" id="note121">
<p><span class="label"><a href="#tag121">121</a>.&nbsp;&nbsp;</span>Provins. Alla destra della Senna Sud-Est e non lontano di Parigi.</p>
</div>

<div class="footnote" id="note122">
<p><span class="label"><a href="#tag122">122</a>.&nbsp;&nbsp;</span>A 22 chilometri Ovest di Parma sull'Emilia.</p>
</div>

<div class="footnote" id="note123">
<p><span class="label"><a href="#tag123">123</a>.&nbsp;&nbsp;</span>Sull'Yonne alla sinistra della Senna, sud di Parigi.</p>
</div>

<div class="footnote" id="note124">
<p><span class="label"><a href="#tag124">124</a>.&nbsp;&nbsp;</span>Al confluente del Yonne e del Vannes Sud-Est di Parigi.</p>
</div>

<div class="footnote" id="note125">
<p><span class="label"><a href="#tag125">125</a>.&nbsp;&nbsp;</span>Ieres: Paese sulla sponda del Mediterraneo di fronte alle Isole omonime,
dipartimento del Varo.</p>
</div>

<div class="footnote" id="note126">
<p><span class="label"><a href="#tag126">126</a>.&nbsp;&nbsp;</span>Merlino, secondo le cronache antiche, è il frutto misterioso di un
incubo d'una religiosa, figlia d'un re di Scozia, nei monti della Caledonia. Sebbene
la sua origine sia favolosa, pure non si può dubitare della sua esistenza, e
pare si debba fissare al quarto secolo, e forse toccò anche il quinto. D'alto ingegno,
di lunghe meditazioni, ricco di cognizioni, versatissimo nelle matematiche e nelle
scienze naturali, era uomo di molto superiore al suo tempo; e quindi nessuna
meraviglia che la leggenda tessutane in que' secoli d'ignoranza attribuisse ad
ispirazione del cielo, ed a spirito di profezia, quanto era in lui effetto della
scienza e della previdenza calcolata dall'uomo che medita. Ebbe la fiducia dei
principi, che mi giovarono della sua prudenza e sagacia nelle loro imprese. Tra
gli storici chi ne parla come d'un santo, e d'un profeta; chi come d'un mago e
d'un incantatore. E, divenuto l'uomo leggendario nel secolo quinto, lo rimase
sino alla fine del medio evo. Fu soggetto di molte tradizioni popolari nel ciclo del
re Arturo e dei cavalieri della <i>Tavola Rotonda</i>.</p>
</div>

<div class="footnote" id="note127">
<p><span class="label"><a href="#tag127">127</a>.&nbsp;&nbsp;</span>La cattedrale di Ravenna è detta Chiesa Orsiana, perchè S. Orso nel IV
secolo la fondò, o almeno la fece restaurare ed ampliare.</p>
</div>

<div class="footnote" id="note128">
<p><span class="label"><a href="#tag128">128</a>.&nbsp;&nbsp;</span>Polenta: Castello sui colli sud-ovest di Cesena.</p>
</div>

<div class="footnote" id="note129">
<p><span class="label"><a href="#tag129">129</a>.&nbsp;&nbsp;</span>Erano a Firenze due vie, l'una nominata di Garbo dalla illustre famiglia
omonima, l'altra di S. Martino, nelle quali avevano sede fabbriche di panni. In
via di Garbo si confezionavano panni fini, nell'altra grossolani. Onde ebbe origine
l'uso di chiamare panno di garbo il panno fino, e panno di S. Martino il grossolano.
Dalle cose la frase passò alle persone, e si chiamarono di garbo le persone
gentili e di fina educazione.</p>
</div>

<div class="footnote" id="note130">
<p><span class="label"><a href="#tag130">130</a>.&nbsp;&nbsp;</span>Seguendo la dottrina de' ternari, i Gioachimiti in tre ordini o stati
dividevano gli uomini, i tempi, la sapienza, la vita. Abbracciava il primo tre stati,
o tre ordini d'uomini: cioè quello dei coniugati, che aveva avuto luogo sotto il
regno del Padre eterno, e sotto l'Antico Testamento; quello dei chierici, sotto il
regno del figliuolo, e sotto la legge di grazia; e quello dei monaci, che perdurar
doveva nel tempo della maggior grazia per via dello Spirito Santo. Il secondo
ternario era quello della sapienza: cioè il Vecchio Testamento dato dal Padre; il
Nuovo che è opera del figliuolo; e l'Evangelio eterno, che doveva venire dallo
Spirito Santo. Il ternario de' tempi costituiva i tre regni summentovati: del Padre,
o lo spirito della legge mosaica; del Figlio, o lo spirito di grazia; dello Spirito
Santo, ossia la somma grazia, o la rivelazione della verità. Sotto il primo erano
vissuti gli uomini secondo la carne; sotto il secondo tra la carne e lo spirito;
sotto il terzo, sino al finire del mondo, vissuto avrebbero secondo lo Spirito puro.
Nella quale ultima epoca dovevano, secondo loro, cessare i sacramenti, le figure,
e quanti vi aveva simboli o segni sensibili, e mostrarsi nuda la verità.</p>
</div>

<div class="footnote" id="note131">
<p><span class="label"><a href="#tag131">131</a>.&nbsp;&nbsp;</span>Villaggio sull'Emilia ad oriente di Parma e distante dalla città poco più
d'un chilometro.</p>
</div>

<div class="footnote" id="note132">
<p><span class="label"><a href="#tag132">132</a>.&nbsp;&nbsp;</span>Greccio è sulla sinistra del Velino al di sotto di Rieti circa 12 chilometri.</p>
</div>

<div class="footnote" id="note133">
<p><span class="label"><a href="#tag133">133</a>.&nbsp;&nbsp;</span>Montefeltro, ora Sasso Feltrio, tra il Conca ed il Marecchia a Sud e vicinissimo
alla Repubblica di S. Marino, è un piccolo tratto di paese che diede
nome ad un'illustre famiglia principesca, che ebbe signoria in Urbino, Pesaro,
Sinigallia, Gubbio ed altre Terre vicine.</p>
</div>

<div class="footnote" id="note134">
<p><span class="label"><a href="#tag134">134</a>.&nbsp;&nbsp;</span>A pieno sud di Faenza, tra' colli.</p>
</div>

<div class="footnote" id="note135">
<p><span class="label"><a href="#tag135">135</a>.&nbsp;&nbsp;</span>Circa 20 chilometri da Siena ad Ovest e a pochissima distanza della ferrovia
Siena-Empoli.</p>
</div>

<div class="footnote" id="note136">
<p><span class="label"><a href="#tag136">136</a>.&nbsp;&nbsp;</span>Dista 9 miglia sud-Est da Velletri. Cori è antica città dei Volsci, ha mura
ciclopiche e avanzi considerevoli di templi antichi.</p>
</div>

<div class="footnote" id="note137">
<p><span class="label"><a href="#tag137">137</a>.&nbsp;&nbsp;</span>Pertuis: Sulla destra della Duranza, pieno Nord di Marsiglia.</p>
</div>

<div class="footnote" id="note138">
<p><span class="label"><a href="#tag138">138</a>.&nbsp;&nbsp;</span>Montesarchio: Paese al Sud-Ovest e non lunge di Benevento.</p>
</div>

<div class="footnote" id="note139">
<p><span class="label"><a href="#tag139">139</a>.&nbsp;&nbsp;</span>Paese al Sud del lago omonimo e a Ovest-Nord di Brescia.</p>
</div>

<div class="footnote" id="note140">
<p><span class="label"><a href="#tag140">140</a>.&nbsp;&nbsp;</span>Bibbianello, ed ora per accorciamento Bianello, dista 11 miglia al Sud-Ovest
di Reggio, sui colli. Non lunge da Bibbianello più d'un tiro di balestra e tutti
in amenissima postura erano anche altri tre castelli, detti Montevecchio (poi
Montevetro, Montevedro); Monteluncilo (poi Monte Lucio, Monteluzo); Montegiovanni
(poi Montezano): Appartenevano tutti alla Contessa Matilde di Canossa.
Ora restano pochi ruderi di tre; ma Bianello sorge ancora magnifica villeggiatura
e proprietà del Professore Cavaliere Luigi Caggiati, che con molto spendio lo ha
sottratto a ruina, e con molto buon gusto l'ha fornito di un ricco mobilio di
stile antico.</p>
</div>

<div class="footnote" id="note141">
<p><span class="label"><a href="#tag141">141</a>.&nbsp;&nbsp;</span>A Sud-Ovest di Reggio; e da Reggio dista cinque miglia.</p>
</div>

<div class="footnote" id="note142">
<p><span class="label"><a href="#tag142">142</a>.&nbsp;&nbsp;</span>A venti chilometri Sud-Sud-Est da Parma sulla sinistra dell'Enza.</p>
</div>

<div class="footnote" id="note143">
<p><span class="label"><a href="#tag143">143</a>.&nbsp;&nbsp;</span>Tre castelli nel territorio reggiano portavano questo nome: uno, verso
Bismantova; un altro, sul confine del mantovano; finalmente quello che è quì nominato,
a tre miglia Sud di Reggio.</p>
</div>

<div class="footnote" id="note144">
<p><span class="label"><a href="#tag144">144</a>.&nbsp;&nbsp;</span>Due cavi si conoscono col nome di Scalopia: uno nel territorio di Brescello
con direzione verso Guastalla; l'altro nel territorio di Reggio, che solca le
ville di Cadelbosco, dell'Argine e il distretto di Castelnuovo di sotto fin presso
Gualtieri, al Nord di Reggio con direzione al Pò. Questo si chiama la Parmesana,
e di questo Cavo pare si debba intendere parlato dal Salimbene.</p>
</div>

<div class="footnote" id="note145">
<p><span class="label"><a href="#tag145">145</a>.&nbsp;&nbsp;</span>Alla foce del ramo orientale del Nilo.</p>
</div>

<div class="footnote" id="note146">
<p><span class="label"><a href="#tag146">146</a>.&nbsp;&nbsp;</span>Embrun: Sulla Duranza, Dipartimento Alte Alpi, Nord-Est di Gap.</p>
</div>

<div class="footnote" id="note147">
<p><span class="label"><a href="#tag147">147</a>.&nbsp;&nbsp;</span>Espressione enfatica di Giobbe usata da questo Vescovo per indicare che
piuttosto che fare il Vescovo avrebbe sopportato ogni sorta di fatiche e di dolori
sin anche la morte.</p>
</div>

<div class="footnote" id="note148">
<p><span class="label"><a href="#tag148">148</a>.&nbsp;&nbsp;</span>Pochi chilometri a monte dell'Emilia tra Cesena e Forlimpopoli.</p>
</div>

<div class="footnote" id="note149">
<p><span class="label"><a href="#tag149">149</a>.&nbsp;&nbsp;</span>A pieno Nord e a circa 10 chilometri da Correggio.</p>
</div>

<div class="footnote" id="note150">
<p><span class="label"><a href="#tag150">150</a>.&nbsp;&nbsp;</span>A sud-ovest di Reggio sopra l'Emilia a piè dell'Apennino.</p>
</div>

<div class="footnote" id="note151">
<p><span class="label"><a href="#tag151">151</a>.&nbsp;&nbsp;</span>Poco distante da Reggio verso Modena.</p>
</div>

<div class="footnote" id="note152">
<p><span class="label"><a href="#tag152">152</a>.&nbsp;&nbsp;</span>A 20 chilometri circa da Reggio a Nord, Nord-Est.</p>
</div>

<div class="footnote" id="note153">
<p><span class="label"><a href="#tag153">153</a>.&nbsp;&nbsp;</span>Sei chilometri distante da Reggio alla sinistra del torrente Crostolo.</p>
</div>

<div class="footnote" id="note154">
<p><span class="label"><a href="#tag154">154</a>.&nbsp;&nbsp;</span>A Nord Nord-Est di Reggio stanno Novi, Rolo e S. Stefano, il quale pare
fosse alla destra della Secchia nelle vicinanze della Mirandola.</p>
</div>

<div class="footnote" id="note155">
<p><span class="label"><a href="#tag155">155</a>.&nbsp;&nbsp;</span>Dista 17 miglia al Sud di Padova a piedi de' colli Euganei.</p>
</div>

<div class="footnote" id="note156">
<p><span class="label"><a href="#tag156">156</a>.&nbsp;&nbsp;</span>Questo palazzo fu poi riedificato dalla famiglia, e nel 1500, o poco
dopo, fu comperato e atterrato per innalzare su tutta, o su parte dell'area, il bel
tempio detto della Steccata.</p>
</div>

<div class="footnote" id="note157">
<p><span class="label"><a href="#tag157">157</a>.&nbsp;&nbsp;</span>Di quella città nulla più resta che qualche rudere, e un tratto di
cortina del castello imperiale, a cui è addossata una cascina della famiglia
Romano.</p>
</div>

<div class="footnote" id="note158">
<p><span class="label"><a href="#tag158">158</a>.&nbsp;&nbsp;</span>Cassio è sul fianco settentrionale dell'Apennino a mezzo circa della strada
postale, che da Parma mette a Pontremoli.</p>
</div>

<div class="footnote" id="note159">
<p><span class="label"><a href="#tag159">159</a>.&nbsp;&nbsp;</span>Molte e varie cose, tra vera e false, intorno a questa Costanza, tramandarono
ai posteri i Cronisti a lei contemporanei, a seconda delle passioni di partito,
ond'erano mossi. Tra l'altro fu scritto dal Cranzio, dal Villani e da altri, che quando
l'Imperatrice Costanza era grossa di Federico II in Sicilia e in Puglia s'avea
sospetto che per la sua grande età la potesse realmente essere; per la qual cosa
quando venne a partorire, fece tendere un padiglione in su la piazza di Palermo,
e mandò bando che, qual donna volesse, v'andasse a vederla, e molte v'andarono
e videro, e quindi cessò il sospetto. Ma tutto questo è favola, e se non d'altronde,
si desume dal fatto che Federico II è nato a Iesi. Salimbene dice che a trent'anni
d'età i fratelli cercarono di collocarla a marito. Giovanni Villani e più altri
narrano che si maritasse a cinquant'anni ed oltre. Ma gli uni e gli altri possono
accordarsi; poichè può essere vero il racconto del Salimbene che a trent'anni la
volessero maritare, ma che poi, non avendole allora trovato un partito conveniente,
e pur volendola allontanare dalla Corte, per aver pace in famiglia, la collocassero
in un convento, da cui uscisse quando si maritò a circa cinquant'anni d'età, e
si effettuasse il matrimonio nell'età appunto, a cui lo riportano gli altri Cronisti.
Di fatto tutti convengono nel raccontare che ha passato una parte de' suoi anni
in un monastero di Palermo.</p>
</div>

<div class="footnote" id="note160">
<p><span class="label"><a href="#tag160">160</a>.&nbsp;&nbsp;</span>Questo tale, come si può ragionevolmente arguire da quel che segue,
pare dovesse essere uno de' cagnotti di Alberigo, il quale sensibile ai dolori di
tanto strazio, credette di potere col suo stratagemma far decampare Alberico da
quell'ordine brutale, inducendogli nella mente il pensiero che fra quelle donne
ve ne potessero essere alcune, che non avessero coi condannati quelle attinenze
di parentela, che comunemente si credeva, e per cui se ne voleva dilaniare il cuore.</p>
</div>

<div class="footnote" id="note161">
<p><span class="label"><a href="#tag161">161</a>.&nbsp;&nbsp;</span>Il Sile è piccolo fiume che passa vicino a Treviso e si getta nell'Adriatico.</p>
</div>

<div class="footnote" id="note162">
<p><span class="label"><a href="#tag162">162</a>.&nbsp;&nbsp;</span>È alle scaturigini del torrente Senio nell'alto Apennino, pieno Sud di
Imola. Conserva tuttora l'antico castello.</p>
</div>

<div class="footnote" id="note163">
<p><span class="label"><a href="#tag163">163</a>.&nbsp;&nbsp;</span>Due chiese sull'attuale Strada S. Francesco; la prima, soppressa da
tempo, mostra tuttora un suo fianco in via detta Guasti di Santa Cecilia; la
seconda, che era sin'ora conosciuta col nome di chiesa dei Cappuccini, perchè
chiesa del loro convento, resta soppressa quest'anno, per conseguenza della legge
sulle Corporazioni religiose.</p>
</div>

<div class="footnote" id="note164">
<p><span class="label"><a href="#tag164">164</a>.&nbsp;&nbsp;</span>Animale del genere dello scoiattolo. Pare che del vaio siasi perduta la
specie.</p>
</div>

<div class="footnote" id="note165">
<p><span class="label"><a href="#tag165">165</a>.&nbsp;&nbsp;</span>Canoli: A Nord-Est di Reggio, da cui dista circa 15 chilometri.</p>
</div>

<div class="footnote" id="note166">
<p><span class="label"><a href="#tag166">166</a>.&nbsp;&nbsp;</span>Rosa, o Rosola, castello alla destra del Panaro al Sud di Modena, d'onde
dista circa trenta chilometri.</p>
</div>

<div class="footnote" id="note167">
<p><span class="label"><a href="#tag167">167</a>.&nbsp;&nbsp;</span>Circa 25 chilometri a Sud di Borgo S. Donnino presso le scaturigini
dello Stirone.</p>
</div>

<div class="footnote" id="note168">
<p><span class="label"><a href="#tag168">168</a>.&nbsp;&nbsp;</span>A Sud-Sud-Ovest di sopra l'Emilia.</p>
</div>

<div class="footnote" id="note169">
<p><span class="label"><a href="#tag169">169</a>.&nbsp;&nbsp;</span>A pieno Ovest di Pavia, su di un crocicchio Lomello Pavia, Lomello
Mortara, Lomello Valenza, Lomello Tortona.</p>
</div>

<div class="footnote" id="note170">
<p><span class="label"><a href="#tag170">170</a>.&nbsp;&nbsp;</span>Nessuna delle ricerche storiche fatte, ha condotto a dare piena luce
al presente periodo, la cui traduzione letterale sta scritta in corsivo. Forse a
togliere l'apparente contraddizione gioverebbe supporre che quel Marchese Guglielmo
di Monferrato sia un cadetto della famiglia de' Marchesi di Monferrato,
signore di alcuni castelli, e l'altro, che è semplicemente indicato col titolo di
Marchese di Monferrato, sia il capo della famiglia, il vero signore della Marca,
o del Marchesato di questo nome; e supporre eziandio che il Pallavicino contro
il capo della famiglia dei Marchesi di Monferrato armasse il cadetto Guglielmo,
il quale poi mancasse alla fede data al Pallavicino. E in tal caso la traduzione
dovrebbe dire non <i>il Marchese Guglielmo di Monferrato; ma Guglielmo de' Marchesi
di Monferrato</i>.</p>
</div>

<div class="footnote" id="note171">
<p><span class="label"><a href="#tag171">171</a>.&nbsp;&nbsp;</span>A 22 chilometri da Piacenza sulla Ferrovia Piacenza-Parma.</p>
</div>

<div class="footnote" id="note172">
<p><span class="label"><a href="#tag172">172</a>.&nbsp;&nbsp;</span>Landasio era alle scaturigini della Mozzola, che è un influente di
sinistra del Taro nell'alto Apennino. Ora è scomparso il castello e anche il nome.
Se non che i pastori di quelle vette chiamano ancora con tal nome un greppo
roccioso, a cui d'opera d'uomo non resta altro segno che una cisterna.</p>
</div>

<div class="footnote" id="note173">
<p><span class="label"><a href="#tag173">173</a>.&nbsp;&nbsp;</span>Ghisalecchio sull'alta Mozzola alla sinistra. Ne resta il nome ad una
Villa, nella quale è una località detta anche oggi il Castello.</p>
</div>

<div class="footnote" id="note174">
<p><span class="label"><a href="#tag174">174</a>.&nbsp;&nbsp;</span>Circa 20 chilometri a monte dell'Emilia sulla sponda sinistra del Ceno,
che è un influente di sinistra del Taro.</p>
</div>

<div class="footnote" id="note175">
<p><span class="label"><a href="#tag175">175</a>.&nbsp;&nbsp;</span>Circa 12 chilometri a monte dell'Emilia sulla sinistra del Taro.</p>
</div>

<div class="footnote" id="note176">
<p><span class="label"><a href="#tag176">176</a>.&nbsp;&nbsp;</span>Miano e Costamezzana sono nei pressi di Medesano.</p>
</div>

<div class="footnote" id="note177">
<p><span class="label"><a href="#tag177">177</a>.&nbsp;&nbsp;</span>Sull'Oglio e sulla via Lodi-Crema-Brescia.</p>
</div>

<div class="footnote" id="note178">
<p><span class="label"><a href="#tag178">178</a>.&nbsp;&nbsp;</span>A 13 miglia Est di Ferrara alla sinistra del Po di Volano, ove era
un antichissimo e ricchissimo monastero, detto di S. Maria di Comacchio.</p>
</div>

<div class="footnote" id="note179">
<p><span class="label"><a href="#tag179">179</a>.&nbsp;&nbsp;</span>Sulla sinistra del Po di Trimaro a Nord-Ovest di Ravenna.</p>
</div>

<div class="footnote" id="note180">
<p><span class="label"><a href="#tag180">180</a>.&nbsp;&nbsp;</span>Resta incerto se frate Aldobrando sia di quel Foiano che è nel distretto
di Campobasso nel Napoletano: o dell'altro che è in Val di Chiana ad Ovest Ovest-Nord
del Lago di Perugia.</p>
</div>

<div class="footnote" id="note181">
<p><span class="label"><a href="#tag181">181</a>.&nbsp;&nbsp;</span>Di pochi chilometri sotto l'Emilia Ovest di Modena.</p>
</div>

<div class="footnote" id="note182">
<p><span class="label"><a href="#tag182">182</a>.&nbsp;&nbsp;</span>Di pochissimo sopra l'Emilia Ovest di Modena.</p>
</div>

<div class="footnote" id="note183">
<p><span class="label"><a href="#tag183">183</a>.&nbsp;&nbsp;</span>Sulla destra del Panaro un trenta chilometri a monte dell'Emilia.</p>
</div>

<div class="footnote" id="note184">
<p><span class="label"><a href="#tag184">184</a>.&nbsp;&nbsp;</span>Sull'alto Appennino a sud di Modena tra le scaturigini del Leo e la
Scoltenna o Panaro.</p>
</div>

<div class="footnote" id="note185">
<p><span class="label"><a href="#tag185">185</a>.&nbsp;&nbsp;</span>Villa posta sulla destra dell'Enza a tre chilometri circa al disotto dell'Emilia.</p>
</div>

<div class="footnote" id="note186">
<p><span class="label"><a href="#tag186">186</a>.&nbsp;&nbsp;</span>Per ispiegare l'asserto di Salimbene e di Matolino, e le conseguenze
a cui arriva l'uno e l'altro, è necessario ammettere che nella casa di Marco di
Michele vi fossero donne di facili condiscendenze.</p>
</div>

<div class="footnote" id="note187">
<p><span class="label"><a href="#tag187">187</a>.&nbsp;&nbsp;</span>Sulla destra del Po di Primaro a Nord-Ovest di Ravenna.</p>
</div>

<div class="footnote" id="note188">
<p><span class="label"><a href="#tag188">188</a>.&nbsp;&nbsp;</span>Sulla sinistra del Po di Primaro.</p>
</div>

<div class="footnote" id="note189">
<p><span class="label"><a href="#tag189">189</a>.&nbsp;&nbsp;</span>Sulla Duranza del Delfinato.</p>
</div>

<div class="footnote" id="note190">
<p><span class="label"><a href="#tag190">190</a>.&nbsp;&nbsp;</span>Dovara o Dovera è un cospicuo villaggio tra Lodi e Crema.</p>
</div>

<div class="footnote" id="note191">
<p><span class="label"><a href="#tag191">191</a>.&nbsp;&nbsp;</span>Sulla penisola che tra Lonato e Peschiera si stende nel lago di Garda.</p>
</div>

<div class="footnote" id="note192">
<p><span class="label"><a href="#tag192">192</a>.&nbsp;&nbsp;</span>Sulla sinistra del fiume Ronco, otto miglia al sud di Forlì, tra monti.</p>
</div>

<div class="footnote" id="note193">
<p><span class="label"><a href="#tag193">193</a>.&nbsp;&nbsp;</span>Sulla Strada che dal mare corre rasente la destra del Pescara per andare
ad Aquila.</p>
</div>

<div class="footnote" id="note194">
<p><span class="label"><a href="#tag194">194</a>.&nbsp;&nbsp;</span>Circa 12 chilometri Nord-Est di Napoli sulla strada che va a Caserta.</p>
</div>

<div class="footnote" id="note195">
<p><span class="label"><a href="#tag195">195</a>.&nbsp;&nbsp;</span>A pochi chilometri dall'adriatico sulla via che da Vasto conduce a
Campobasso.</p>
</div>

<div class="footnote" id="note196">
<p><span class="label"><a href="#tag196">196</a>.&nbsp;&nbsp;</span>A ottanta chilometri da Napoli sulla ferrovia del mediterraneo.</p>
</div>

<div class="footnote" id="note197">
<p><span class="label"><a href="#tag197">197</a>.&nbsp;&nbsp;</span>Federico II distrusse Fasanella per vendicarsi dei conti omonimi, e gli
abitanti si ricoverarono a S. Angelo su un monte vicino che prese nome di Sant'Angelo
a Fasanella a 32 miglia Nord Nord-Est di Salerno.</p>
</div>

<div class="footnote" id="note198">
<p><span class="label"><a href="#tag198">198</a>.&nbsp;&nbsp;</span>Sessa presso a Teano sulla Ferrovia Roma-Napoli a 67 chilometri da
Napoli.</p>
</div>

<div class="footnote" id="note199">
<p><span class="label"><a href="#tag199">199</a>.&nbsp;&nbsp;</span>Per quante indagini, e lunghe, io abbia fatte, non ho potuto aver notizia
di un personaggio storico di questo nome; il quale, dice il Prof. Luigi Pizzi,
se vogliasi spiegare da una etimologia ebraica od araba, significherebbe ombra
di morte, o morte di morte; significazioni non disadatte ad indicare i segni del
vicino finimondo, a seconda delle opinioni prevalenti in que' tempi. Tale qualificazione
e denominazione, potrebbe anch'essere che Giovachino se la fosse coniata di
suo per indicare qualche personaggio, cui la prudenza consigliasse di non indicare
col nome proprio.</p>
</div>

<div class="footnote" id="note200">
<p><span class="label"><a href="#tag200">200</a>.&nbsp;&nbsp;</span>Sulla sinistra della Secchia a monte dell'Emilia, e più su circa 20
chilometri.</p>
</div>

<div class="footnote" id="note201">
<p><span class="label"><a href="#tag201">201</a>.&nbsp;&nbsp;</span>Di pochissimo al di sotto dell'Emilia a Nord di Castel S. Pietro che è
sulla ferrovia Bologna Ancona.</p>
</div>

<div class="footnote" id="note202">
<p><span class="label"><a href="#tag202">202</a>.&nbsp;&nbsp;</span>Alla destra e a poca distanza dall'Enza due chilom. a valle dell'Emilia.</p>
</div>

<div class="footnote" id="note203">
<p><span class="label"><a href="#tag203">203</a>.&nbsp;&nbsp;</span>Alla sinistra del Mella, Sud di Brescia.</p>
</div>

<div class="footnote" id="note204">
<p><span class="label"><a href="#tag204">204</a>.&nbsp;&nbsp;</span>Il capo di tutti i Minoriti sparsi nel mondo era il Ministro Generale, o
semplicemente il Generale. Ma l'amministrazione era divisa per provincia, e il
capo di ciascuna Provincia era il Ministro Provinciale, o semplicemente Provinciale.
Il capo poi di ciascun convento della Provincia si chiamava Guardiano. Ora ogni
Provincia ambiva ed aveva interesse morale e materiale di avere qualche frate,
che per ingegno e per dottrina le desse lustro; e perciò quando vi era un giovane
che offrisse speranza di riescire eminente per lettere o per iscienza, lo mandavano
alla celeberrima Università di Parigi per gli studi di perfezionamento.
Per la Provincia della Sicilia fu dunque inviato frate Gerardino di Borgo S. Donnino.</p>
</div>

<div class="footnote" id="note205">
<p><span class="label"><a href="#tag205">205</a>.&nbsp;&nbsp;</span>Sulla sinistra del Taro a due chilometri Nord della stazione di
Castel Guelfo.</p>
</div>

<div class="footnote" id="note206">
<p><span class="label"><a href="#tag206">206</a>.&nbsp;&nbsp;</span>Sulla Secchia circa 20 chilometri a monte dell'Emilia.</p>
</div>

<div class="footnote" id="note207">
<p><span class="label"><a href="#tag207">207</a>.&nbsp;&nbsp;</span>Intendi i Fiorentini ed i Lucchesi di parte Guelfa furono fieramente
battuti dai Sanesi e da fuorusciti Fiorentini di parte Ghibellina. Ed i Guelfi
furono traditi da Farinata degli Uberti e da Gherardo Ciccia dei Lamberti, Ghibellini;
i quali col mezzo di due frati Minori proposero ai Rettori Guelfi di Firenze
la consegna di una porta della città di Siena nelle loro mani, purchè mandassero
un regalo di 10,000 fiorini d'oro, e andassero con un forte esercito a prenderne
possesso. I Rettori di Firenze morsero all'amo dell'inganno; raccolsero i denari
e l'esercito, ma la porta promessa non fu consegnata, anzi furono rovinosamente
sbaragliati a Montaperti sull'Arbia; e Firenze ritornò a signoria Ghibellina. La
strage fu grande, e la si può misurare, quantunque vi sia palese esagerazione, da
ciò, che gli Annali di Pisa fanno ascendere a 10,000 i morti, e a 20,000 i prigionieri
di guerra; e il Cronista Saba Malaspina dice di 15,000 prigionieri; Roncioni
nello sue Storie Pisane nota 12,000 tra morti e prigionieri; fra Leonardo Aretino
dà 30,000 morti, 4,000 prigioni; Bartolomeo Spina 10,000 morti, e 20,000 prigionieri.
La battaglia fu combattuta il 4 settembre 1260 secondo Giovanni Villani; il
4 settembre 1261, secondo Rainieri Sardo nella sua Cronaca Pisana, inserta nell'Archivio
storico, pag. 88 del Tomo 6º, parte 2ª, dispensa 1; Salimbene la assegna
al 1259; ed è più attendibile che gli altri, poichè Salimbene era contemporaneo
e già scrittore di cronache; gli altri sono tutti scrittori posteriori al tempo in cui
il fatto avvenne.</p>
</div>

<div class="footnote" id="note208">
<p><span class="label"><a href="#tag208">208</a>.&nbsp;&nbsp;</span>Venti chilometri a Sud Ovest di Modena sui colli.</p>
</div>

<div class="footnote" id="note209">
<p><span class="label"><a href="#tag209">209</a>.&nbsp;&nbsp;</span>A sette miglia Sud da Modena sul Tiepido, e restano ancora avanzi
del castello.</p>
</div>

<div class="footnote" id="note210">
<p><span class="label"><a href="#tag210">210</a>.&nbsp;&nbsp;</span>A dieci miglia Nord-Est di Reggio.</p>
</div>

<div class="footnote" id="note211">
<p><span class="label"><a href="#tag211">211</a>.&nbsp;&nbsp;</span>Sull'Oglio e sulla strada da Bergamo a Brescia.</p>
</div>

<div class="footnote" id="note212">
<p><span class="label"><a href="#tag212">212</a>.&nbsp;&nbsp;</span>Sulla sinistra dell'Oglio poco distante alla punta Sud del lago di Iseo.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p>
Le correzioni indicate a pag. <a href="#Page_351">351</a> (Errata Corrige) sono state riportate nel testo.
</p>

<p>Per comodità di consultazione un indice è stato generato e posto a fine volume.</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
